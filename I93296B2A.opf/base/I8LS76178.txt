༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W8LS76176 ImageGroup: 18LS76178
LCCN: n/a ISBN: |9789888675579
Title:
ཁ་ཆེམས་
རླུང་བསྐུར
khachemsrlungbskur/
Author:
ཚུལ་ཁྲིམས་ཞི་མ
tshulkhrimsnyi ma
Descriptor: In/a
OriginalPublication: zabrgyasgtsug lagdebphreng/;bcudrug pa/
Place: [s.l.]
Publisher: [s.n.]
Date: [n.d.]
Volume: 1
TotalVolumes: 1
TBRCPages: 2
IntroductoryPages: In/a
TextPages: In/a
ScanningInformation: ScannedatTibetan BuddhistResource Center, 1430 MassachusettsAve, 5th Floor
Cambridge, MA02138.

། །དབེན་ས་སྙན་བརྒྱུད་ཀྱི་བླ་མའི་རྣལ་འབྱོར་ཐུན་མོང་མ་ཡིན་པ་
དང་འབྲེལ་བའི་ཕྱག་ཆེན་གྱི་འཁྲིད་མན་ངག་ཞལ་ཤེས་དང་
བཅས་པའི་ཁ་ཆེམས་རླུང་ལ་བསྐུར་བའི་
འཕྲིན་ཡིག་བཞུགས་སོ།།
ཟབ་རྒྱས་གཙུག་ལག་དཔེ་ཚོགས།
མཛད་པ་པོ།བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཨིན

༅༅། །དབེན་ས་སྙན་བརྒྱུད་ཀྱི་བླ་མའི་རྣལ་འབྱོར་ཐུན་མོང་མ་
ཡིན་པ་དང་འབྲེལ་བའི་ཕྱག་ཆེན་གྱི་འཁྲིད་མན་ངག་ཞལ་ཤེས་
དང་བཅས་པའི་ཁ་ཆེམས་རླུང་ལ་བསྐུར་བའི་
འཕྲིན་ཡིག་བཞུགས་སོ། །
ཟབ་རྒྱས་གཙུག་ལག་དཔེ་ཚོགས།
མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
E

དཀར་ཆག
ཆོས་ཀྱི་ཁུངས་བཙུན་པར་བསྟན་པའི་ཕྱིར་གདམས་པའི་བརྒྱུད་པ།..4
ཆོས་ལ་ཡིད་ཆེས་བསྐྱེད་པའི་ཕྱིར་གདམས་པའི་ཆེ་བ་བཤད་པ།....27
ཆེ་བ་གཉིས་ལྡན་གྱི་གདམས་པ་ཇི་ལྟར་ཉམས་སུ་ལེན་ཚུལ་ལས་
ཐུན་གྱི་ངོ་བོ་ལ་ཇི་ལྟར་བྱ་བ།.... 38
ཐུན་གྱི་ངོ་བོ་ལ་ཇི་ལྟར་བྱ་བ། 39
སྤྱིའི་སྔོན་འགྲོ་ཀུན་སློང་བཅོས་ཏེ་སྐྱབས་འགྲོ་སེམས་བསྐྱེད་བྱ་ཚུལ། 39
ཁྱད་པར་གྱི་སྔོན་འགྲོ། 92
གཉིས་པ་དངོས་གཞི།. 116
ཚོགས་ཀྱི་ཞིང་དུ་བླ་མ་ལྷ་ཚོགས་སྒོམ་པ། 117
ཚོགས་ཞིང་ལ་ཡན་ལག་བདུན་པ་འབུལ་བ། 134
དད་གུས་ཆེན་པོའི་སྒོ་ནས་གསོལ་བ་འདེབས་པ། 171
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པར་ཤར་སྒོམ་གྱིས་
བློ་སྦྱོང་ཞིང་བྱིན་རླབས་ཞུ་བ། 206
2

དཀར་ཆག
དངོས་གཞི་ཕྱག་རྒྱ་ཆེན་པོ། ...249
མདོ་ལུགས་ཀྱི་ཕྱག་རྒྱ་ཆེན་པོ། 253
255སེམས་གནས་ཀྱི་ཏིང་ངེ་འཛིན་སྐྱོང་ཚུལ།
261གང་ཟག་གི་བདག་མེད་བསྒོམ་ཚུལ།
281
རྗེས་ཐོབ་སྒྱུ་མ་ལྟ་བུའི་སྟོང་ཉིད་བསྒོམ་ཚུལ།
སེམས་ཀྱི་དོན་དམ་པའི་ངོ་སྤྲོད། 287
291གསུམ་པ་མཇུག་ཏུ་ཇི་ལྟར་བྱ་བ།
292གཉིས་པ་ཐུན་མཚམས་སུ་ཇི་ལྟར་བྱ་བ།
3

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
༅། །དབེན་ས་སྙན་བརྒྱུད་ཀྱི་བླ་མའི་རྣལ་འབྱོར་ཐུན་མོང་མ་ཡིན་པ་
དང་འབྲེལ་བའི་ཕྱག་ཆེན་གྱི་འཁྲིད་མན་ངག་ཞལ་ཤེས་དང་
བཅས་པའི་ཁ་ཆེམས་རླུང་ལ་བསྐུར་བའི་
འཕྲིན་ཡིག་བཞུགས་སོ།།
བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
༄༅། །རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་
དང་ལྡན་པ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །དུས་ཐམས་ཅད་དུ་
བརྩེ་བ་ཐུགས་རྗེ་ཆེན་པོས་རྗེས་སུ་གཟུང་དུ་གསོལ།
ཤིན་ཏུ་ཕྲ་བའི་སྲོག་འཛིན་རྡུལ་མང་གཉུག་སེམས་འབྱུང་བ་བཞི་དང་
ལྷན་ཅིག་གོང་བུར་འདྲེས་པའི་དྲི་བཅས་བཻ ཌཱུར་དཀར་པོ་རྣལ་འབྱོར་པ་ཡི་
ནོར་བུ་མཁན་གྱིས་རིམ་ལྔའི་སྦྱོང་བྱེད་ལེགས་སྦྱར་བས། །འོད་ཟེར་ལྔ་པའི་
སྤྲིན་དགྲའི་རྡུལ་དང་འོད་གསལ་ལྷན་ཅིག་སྐྱེས་པའི་ཁམས་བཞིས་ཉེར་ལེན་
ལྷན་ཅིག་བྱེད་རྐྱེན་བྱས་ཏེ་དབྱིབས་ལེགས་དག་པ་སྒྱུ་མའི་སྐུ་དང་དྭངས་
ཤིང་གསལ་བའི་དོན་གྱི་ལྷན་ཅིག་སྐྱེས། །དངོས་པོ་གཅིག་ལ་ཚོགས་པའི་
སློབ་པའི་ཟུང་འཇུག་ནོར་བུ་སླར་ཡང་དྲི་མ་མཐའ་དག་ཟད་ཅིང་ཇི་ལྟ་བ་དང་
ཇི་སྙེད་པ་ཡི་གཟུགས་བརྙན་དུས་གཅིག་གསལ་ལེར་འཆར་ལས་གཡོ་བ་
མེད་བཞིན་དུ། །གྲངས་མེད་སྤྲུལ་པའི་འོད་ཀྱི་དྲྭ་བས་ཕྱོགས་བཅུར་འགེངས་
1

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཏེ་སྐྱེ་དགུའི་རེ་སྐོང་ལྷུན་གྱིས་གྲུབ་པའི་འདོད་དགུའི་ཆར་སྦྱིན་ཁ་སྦྱོར་ཡན་
ལག་བདུན་ལྡན་བསམ་འཕེལ་དབང་གི་རྒྱལ་པོས་རྣམ་ཀུན་དགེ་ལེགས་
སྩོལ།།
དུས་གསུམ་རྒྱལ་ཀུན་དང་པོར་ཐུགས་བསྐྱེད་བར་དུ་རླབས་ཆེན་སྤྱོད་
པར་ཚུལ་བཞིན་སློབ་པའི་ཚུལ། །ལེགས་པར་འདོམས་པས་རྒྱལ་ཀུན་ཡབ་
གྱུར་མཐའ་མར་རྫོགས་སངས་རྒྱས་ཀྱང་ཀུན་གྱི་མཛད་པ་ཀུན། །སྒྲུབ་པའི་
ཁུར་གང་རང་ཉིད་གཅིག་པུས་བཞེས་ཏེ་གྲངས་མེད་ཞིང་ཀུན་སྤྲུལ་པས་ཁྱབ་
མཛད་པ། །ལ་ལར་རྒྱལ་ཀུན་ཡབ་གཅིག་སྐབས་འགར་སྲས་ཀྱི་ཐུ་བོར་མ་
ངེས་ཚུལ་འཛིན་དེ་ལ་འདུད། །
ཟས་གཙང་སྲས་ཀྱི་བསྟན་པའི་ཉི་མས་གངས་ལྗོངས་སྤངས་པ་ན། །
འཇམ་དཔལ་གང་དེས་ཤཱཀྱ་སེང་གེའི་མཛད་པ་སྒྲུབ་པའི་ཕྱིར། །ཟུར་ཕུད་ལྔ་
དང་རིན་ཆེན་རྒྱན་སྤངས་ངུར་སྨྲིག་གར་གྱིས་རྣམ་པར་རོལ། །ཀླུ་སྒྲུབ་
ལུགས་བཟང་བསྙད་ལ་ཟླ་དང་བྲལ་བའི་འཇམ་མགོན་བླ་མར་འདུད།།
རྒྱལ་ཀུན་ཡེ་ཤེས་རང་གཟུགས་འཇམ་པའི་དབྱངས། །ངུར་སྨྲིག་གར་
རོལ་རྗེ་བཙུན་ཙོང་ཁ་པའི། །སྙན་བརྒྱུད་བསྟན་པའི་རྒྱལ་མཚན་འཛིན་པའི་
གཙོ། །བཀའ་དྲིན་གསུམ་ལྡན་སྙིང་དབུས་རྟག་བཞུགས་ཤིག །
མདོ་རྒྱུད་ཀུན་ནས་གསུངས་པའི་གདམས་པ་རྣམས། །གཡོ་བའི་སྲོག་
2

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དང་མྱུར་བའི་ཤུགས་ཀྱང་ཡིན། །དེ་ཕྱིར་ཟབ་མོ་ལམ་འདི་སྒྲུབ་པ་དང་།
བཤད་པའི་ངལ་བས་བདག་བློ་ཚིམས་པ་མེད། །
རང་གི་ཡིད་ལ་འབྱངས་སྐྱེན་འདོན་ཕྱིར་དང༌། །ཁ་ཆེམས་རླུང་ལ་
བསྐུར་བཞིན་ཡི་གེར་བྲི། །གནས་གསུམ་མཁའ་འགྲོའི་ཚོགས་རྣམས་བཟོད་
པར་མཛོད། །ཆོས་ཀྱི་རྒྱལ་པོས་རྟག་ཏུ་གྲོགས་གྱིས་ཤིག །
འདིར་དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་བཟང་།
རྒྱ་བོད་ཀྱི་མཁས་གྲུབ་ཀུན་གྱི་ཐུགས་དམ་གྱི་མཐིལ། ཚོགས་གཉིས་རབ་
འབྱམས་སྡུད་པའི་ལག་པ། སྡིག་པ་དང་ལྟུང་བ་ཐམས་ཅད་སྲེག་པར་བྱེད་པའི་
དུས་མཐའི་མེ་ལྟ་བུ། མཆོག་ཐུན་མོང་གི་དངོས་གྲུབ་ཐམས་ཅད་མྱུར་དུ་
འགུགས་པའི་ལྕགས་ཀྱུ་ལྟ་བུར་མདོ་རྒྱུད་དུ་མ་ནས་ལེགས་པར་བསྔགས་
པའི་བླ་མའི་རྣལ་འབྱོར།གྲུབ་མཆོག་དྷརྨཱ་བཛྲ་ཡབ་སྲས་ཀྱི་གསུང་རྒྱུན་ཐུན་
མོང་མ་ཡིན་པ་བདེ་སྟོང་དབྱེར་མེད་མས་སྔོན་འགྲོ་བྱས་ཏེ་ཕྱག་ཆེན་གྱི་
འཁྲིད་དམིགས་བསྐྱང་ཚུལ་བཤད་པ་ལ།
ཆོས་ཀྱི་ཁུངས་བཙུན་པར་བསྟན་པའི་ཕྱིར་གདམས་པའི་བརྒྱུད་པ།
ཆོས་ལ་ཡིད་ཆེས་བསྐྱེད་པའི་ཕྱིར་གདམས་པའི་ཆེ་བ། ཁྱད་ཆོས་གཉིས་
ལྡན་གྱི་གདམས་པ་ཇི་ལྟར་ཉམས་སུ་བླང་པའི་ཚུལ་བཤད་པའོ།།
༠

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཆོས་ཀྱི་ཁུངས་བཙུན་པར་བསྟན་པའི་ཕྱིར་གདམས་པའི་བརྒྱུད་པ།
དང་པོ་ནི། གཞུང་འདིར། རྒྱ་གར་སྐད་དུ། གུ་རུ་པུ་ཛཱ་སྱ་ཀལྤ་ནཱ་མ།
བོད་སྐད་དུ། བླ་མ་མཆོད་པའི་ཆོ་ག་ཞེས་བྱ་བ། བཀའ་དྲིན་མཉམ་མེད་བླ་མ་
དམ་པ་རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་
པོས་དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ། གང་ལ་
བརྟེན་ན་སྐུ་གསུམ་བདེ་བ་ཆེ། །ཐུན་མོང་དངོས་གྲུབ་དང་བཅས་སྐད་ཅིག་ལ།།
སྩོལ་མཛད་འདོད་དགུའི་མཆོག་སྩོལ་ཡིད་བཞིན་ནོར། །རྡོ་རྗེ་ཅན་ཞབས་
པདྨོར་གུས་བཏུད་ནས། །སྐལ་བཟང་སློབ་མའི་ཕན་བདེ་མ་ལུས་པ། །སྒྲུབ་
པའི་ཐབས་མཆོག་གཉིས་པ་དང་བྲལ་བ། །མདོ་རྒྱུད་དམ་པའི་མན་ངག་པད་
ཚལ་ལས། །འོངས་པའི་མེ་ཏོག་ཕྲེང་མཛེས་མགུལ་རྒྱན་སྤེལ། །
ཞེས་གསུངས་ཏེ། དེ་ཡང་སྤྱིར་བོད་ཀྱི་བསྟན་བཅོས་རྣམས་ལ་རྒྱ་སྐད་
ཀླད་དུ་སྨོས་ཏེ་སྐད་གཉིས་ཤན་སྦྱར་བྱེད་དགོས་པའི་ངེས་པ་མེད་ཀྱང་འདིར་
དེ་ལྟར་མཛད་པ་ནི། གདམས་པ་འདི་ཉིད་བོད་དུ་རང་བཟོ་བྱས་པ་མིན་གྱི།
རྒྱལ་བའི་བཀའ་དྲི་མ་མེད་པ་ནས་བྱུང་བ་འཕགས་ཡུལ་གྱི་མཁས་གྲུབ་དམ་
པ་རྣམས་ཀྱིས་ཐུགས་ཉམས་སུ་བཞེས་ཤིང་སྙན་ནས་སྙན་དུ་བརྒྱུད་པ་ལས་
ཕེབས་པ།
འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཡབ་སྲས་བརྒྱུད་པར་བཅས་
4

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པ་རྣམས་ཀྱིས་ཀྱང་མངོན་དུ་མཛད་ནས་གྲུབ་པའི་སྐྱེས་བུའི་ཟམ་མ་ཆད་པ་
ལས་འོངས་པ། བྱིན་རླབས་ཀྱི་དྲོད་མ་ཡལ་བའི་ཡིད་ཆེས་ཁུངས་ལྡན་ཡིན་
ནོ་ཞེས་གོ་བའི་ཆེད་ཡིན་ལ། དེར་མ་ཟད་ཆོས་ཀྱི་རྒྱལ་པོ་སངས་རྒྱས་བཅོམ་
ལྡན་འདས་དེ་ནི་སྐྱེ་དགུའི་དོན་གཉིས་སྒྲུབ་པའི་ཐབས་ཡོངས་སུ་རྫོགས་པ་ཇི་
ལྟ་བ་བཞིན་དུ་མངོན་སུམ་དུ་གཟིགས་པའི་མི་འཕྲོག་པའི་མཁྱེན་རབ་དང་།
ཐུགས་རྗེ་ཆེན་པོ་ཀུན་ལ་ཉེ་རིང་མེད་པར་འཇུག་པས་སྐྱེ་དགུའི་དོན་བསྒྲུབ་
པ་ལ་སྐད་ཅིག་རེ་རེ་ལ་ཡང་སྔ་ཕྱི་ཆེར་མཛད་དེ་རིངས་པར་འཇུག་པའི་བརྩེ་
བའི་བདག་ཉིད་ཅན་ཡིན་པས། སྐྱེ་དགུའི་དོན་གཉིས་སྒྲུབ་པའི་ཐབས་ཚང་ལ་
མ་ནོར་བ་ཟབ་པ་དང་མྱུར་བའི་གནད་མཐར་ཐུག་པ་རྣམས་གང་དུ་ཡོད་པ་ནི་
རྒྱལ་བའི་བཀའ་དྲི་མ་མེད་པ་རྣམས་ཡིན་ནོ། །
དེའི་ཕྱིར་སྐྱེ་དགུའི་དོན་གཉིས་སྒྲུབ་པར་འདོད་པ་རྣམས་ཀྱིས་ནི་རང་
གི་ཉམས་སུ་བླང་བྱའི་ཆོས་དེ་ཡང་མདོ་རྒྱུད་རྩོད་མེད་རྣམས་ནས་ཟིན་ཅིང་
དེ་དག་དང་མཐུན་པ་ཞིག་དགོས་ཀྱི། དེ་དག་དང་མི་མཐུན་པའི་ཟབ་མོར་
གྲགས་པ་རྣམས་ལ་ཡིད་རྟོན་བྱ་མི་རུང་བ་འདི་ནི་མཉམ་མེད་ཇོ་བོ་ཆེན་པོ་
དཔལ་ལྡན་ཨ་ཏི་ཤ་དང་རྒྱལ་བ་གཉིས་པ་བློ་བཟང་གྲགས་པའི་བཀའ་སྲོལ་
བླ་ན་མེད་པ་ཡིན་པས། གཞུང་འདིར་ཡང་།
མདོ་རྒྱུད་དམ་པའི་མན་ངག་པད་ཚལ་ལས། །འོངས་པའི་མེ་ཏོག་ཕྲེང་
5

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཛེས་མགུལ་རྒྱན་སྤེལ། །ཞེས་གསུངས་ཏེ། དཔེར་ན་དཔྱིད་ཀའི་དུས་སུ་
པདྨའི་ཚལ་དུ་མེ་ཏོག་གསར་དུ་ཐོན་པ་ན་དེར་མེ་ཏོག་གང་དབྱིབས་ལེགས་
ཤིང་བལྟ་ན་སྡུག་པ་མ་ཉམས་པ་རྣམས་བཏུས་པ་ན། དེའི་ཁ་དོག་དང་
དབྱིབས་མཐོང་བ་ཙམ་གྱིས་ཡིད་འཕྲོག་ཅིང་། དྲི་དང་རོ་མནམ་ཞིང་མྱོང་
བས་ཡིད་སིམ་པར་འགྱུར་མོད་ཀྱང་། ཕྱོགས་ཕྱོགས་སུ་འཐོར་ཞིང་འཁྲུག་
ནས་ཡོད་ན་དེ་ཙམ་མཛེས་པར་མི་འགྱུར་བས་ཕྱོགས་གཅིག་ཏུ་ཕྲེང་བར་
ལེགས་པར་བརྒྱུས་པ་ན། སྐྱེ་བོ་སྒེག་པར་འདོད་པ་དག་གི་མགུལ་དུ་བརྒྱན་
ཏེ་ངོམ་པར་བྱེད་པ་དེ་བཞིན་དུ་མན་ངག་མཐར་ཐུག་པ་མདོ་རྒྱུད་རྩོད་མེད་
རྣམས་དང༌། རྒྱ་བོད་ཀྱི་མཁས་གྲུབ་རྣམས་ཀྱི་སྙན་བརྒྱུད་ལས་འོངས་པའི་
མན་ངག་རྣམས་ལས་གང་ལེགས་ཤིང་ཟབ་པ་རྣམས་བཏུས་ཏེ་ཡི་གེར་འཁོད་
ན། ཚིག་འབྲུ་བཟང་པོ་མཐོང་བ་དང་ཐོས་པ་ཙམ་གྱིས་ཡིད་རང་དབང་མེད་
པར་འཕྲོག་ཅིང་། དོན་བཟང་པོ་ཞིབ་ཏུ་བསམ་པས་མྱོང་ན་ཡིད་ཚིམ་པར་
འགྱུར་མོད་ཀྱང་། ཚིག་གི་སྤྲོས་པའི་ཕྱོགས་ཕྱོགས་སུ་འཐོར་ཞིང་གོ་རིམ་
འཁྲུག་པའི་ཚུལ་དུ་བཞུགས་ན་དེ་ཙམ་ངོ་མཚར་མི་ཆེ་ཞིང་འཇུག་པ་མི་བདེ་
བས་གདམས་ངག་འདིར་དེ་དག་ངོ་བོ་མ་ནོར་བ། གྲངས་མ་ཆད་པ། གོ་རིམ་
མ་འཁྲུག་པའི་ཚུལ་དུ་ཚིག་ཉུང་ངུར་སྡེབ་པར་བྱ་བས་འཇིག་རྟེན་དང་།
འཇིག་རྟེན་ལས་འདས་པའི་དགེ་ལེགས་ཐམས་ཅད་མངོན་དུ་བྱེད་པར་འདོད་
6

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པ་རྣམས་ཀྱིས་ཐེ་ཚོམ་མེད་པར་བླངས་ཏེ་ཉམས་སུ་ལོངས་ཤིག ཅེས་དངོས་
སུ་བཤད་པར་དམ་བཅས་ནས་ཉན་པར་བསྐུལ་བ་ཡིན་པས་འདི་དག་གིས་
གདམས་པའི་ཁུངས་བཤད་པ་ཡིན་ནོ།།
འོ་ན་གདམས་པ་འདི་མདོ་རྒྱུད་རྩོད་མེད་རྣམས་དང་། མཁས་གྲུབ་དམ་
པའི་མན་ངག་རྣམས་ལས་འབྱུང་ཚུལ་ཇི་ལྟར་ཡིན་ཞེ་ན། བླ་མའི་རྣལ་འབྱོར་
འདི་ནི་མདོ་ཕྱོགས་འདུལ་བ་ནས་ཀྱང་གསུངས་ཏེ། ༢ དེ་ཡང་རྒྱལ་བའི་
བསྟན་པར་འཇུག་པའི་སྒོ་སྐྱབས་འགྲོ་རྩོམ་བྱེད་དུ་བྱས་ནས་དགེ་བསྙེན། རབ་
བྱུང་། དགེ་ཚུལ། བསྙེན་རྫོགས་ཀྱི་སྡོམ་པ་ནོད་པ་ཐམས་ཅད་མཁན་སློབ་ཁོ་
ན་ལ་རག་ལས་པའི་ཚུལ་དང་། ནོད་པའི་ཡུལ་གྱི་མཁན་སློབ་ཀྱི་མཚན་ཉིད་
ལྔ་ཕྲུགས་ཉེར་གཅིག་པོ་གང་རུང་དང་ལྡན་པ་དགོས་ཚུལ་དང་། ནོད་པ་པོ་
སློབ་མའི་མཚན་ཉིད་འགལ་རྐྱེན་བར་ཆད་དང་བྲལ་ཞིང་ཕྱི་ནང་གི་མཐུན་
རྐྱེན་དང་ལྡན་དགོས་ཚུལ་དང་། སྡོམ་པ་བླངས་ནས་ཀྱང་སྤང་བླང་ཞུ་བའི་
ཕྱིར་གནས་ཀྱི་སློབ་དཔོན་འཚོལ་ལུགས། ཀློག་པ་ཐོས་བསམ་དང་སྤོང་བ་
བསམ་གཏན་གྱི་གདམས་ངག་ཞུ་བའིཕྱིར་ཀློག་པའི་སློབ་དཔོན་འཚོལ་
ལུགས། དེ་ནས་མཁན་སློབ་དེ་རྣམས་བསམ་པས་བསྟེན་ཚུལ་དེ་བཞིན་
གཤེགས་པར་བལྟ་དགོས་ལུགས། སྦྱོར་བས་བསྟེན་ཚུལ་ཉིན་མོ་སྐུ་མཉེ་དྲིལ་
ཕྱིས་སོགས་དང་མཚན་མོ་ན་བཟའ་འབུལ་བ་སོགས་ལུས་ཀྱི་བསྙེན་བཀུར་
7

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དང་། མཚན་ནས་བརྗོད་ཚེའང་ཁྱད་པར་ཅན་གྱི་ཚིག་གིས་སྔོན་བསུ་བ་དང་།
ཞལ་ཏ་མཛད་པའི་ལན་དུ་བཀའ་བཞིན་བགྱིའོ་ཞེས་འབུལ་བ་སོགས་ངག་གི་
བསྙེན་བཀུར་དང་། བསོད་སྙོམས་བསོད་པ་རྙེད་ནའང་བླ་མ་ལ་སྟོབ་དགོས་
པ་སོགས་རྙེད་པ་འབུལ་ཚུལ། བཀའ་བཞིན་སྒྲུབ་པའི་སྦྱོར་བས་བསྟེན་
དགོས་ལུགས་དང་། མ་བསྟེན་པའི་ཉེས་དམིགས་ཀྱང་དེ་དག་ལས་འགལ་ན་
ལྟུང་བ་འབྱུང་ཚུལ་དངོས་སུ་བསྟན་ནས། བསྟེན་པའི་ཕན་ཡོན་དོན་གྱིས་རྒྱ་
ཆེར་བསྟན་པ་ཡིན་ཀྱང་དེ་དག་གི་ཁུངས་རྣམས་མང་བས་འཇིགས་ནས་མ་
དྲངས་སོ།།
མདོ་སྡེའི་ཕྱོགས་ཕལ་པོ་ཆེ་ནས། རྒྱལ་སྲས་གཞོན་ནུ་ནོར་བཟང་གིས་
སྔོན་དགེ་བའི་བཤེས་གཉེན་ཇི་ལྟར་བསྟེན་པའི་ཚུལ་རྣམས་ཕྱི་རབས་ཀྱི་
གདུལ་བྱ་རྣམས་ཀྱི་བཤེས་གཉེན་བསྟེན་པའི་གདམས་ངག་གི་ཚུལ་དུ་
གསུངས། ༣ ཤེར་ཕྱིན་གྱི་མདོ་སྡེ་རིན་པོ་ཆེ་ནས་ཤེར་ཕྱིན་ཟབ་མོའི་དོན་
རྙེད་པ་དགེ་བའི་བཤེས་གཉེན་ཁོ་ན་ལ་རག་ལས་པ་དང་། དགེ་བའི་བཤེས་
གཉེན་ལ་བསྟེན་ནས་ས་ལམ་བགྲོད་དགོས་པར་གསུངས་ཏེ་༤ བཤེས་
གཉེན་ཇི་ལྟར་བསྟེན་པའི་ཚུལ་ཡང་རྟག་ཏུ་ངུས་ཆོས་འཕགས་ཇི་ལྟར་བསྟེན་
པའི་ཚུལ་དང་མཐུན་པར་བྱ་དགོས་པར་གསུངས་ལ། ༥ རྟག་ཏུ་ངུས་ཕྱོགས་
བཅུའི་སངས་རྒྱས་གྲངས་མེད་པ་མཇལ་ཡང་ཡིད་མི་ཚིམས་པར་དགེ་བའི་
8

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བཤེས་གཉེན་དང་ནམ་ཞིག་མཇལ་བར་འགྱུར་སྙམ་པའི་མྱ་ངན་གྱིས་ཡིད་
གདུངས་ནས་རྟག་ཏུ་ངུ་བས་སངས་རྒྱས་ཐམས་ཅད་ལས་ཀྱང་དགེ་བའི་
བཤེས་གཉེན་ལྷག་པར་བལྟ་བ་དང་། སངས་རྒྱས་ཐམས་ཅད་མཆོད་པ་བས་
དགེ་བའི་བཤེས་གཉེན་མཆོད་པ་ལྷག་པར་གཟིགས་ནས་ཆོས་འཕགས་
བསྙེན་བཀུར་བའིཕྱིར་དུ་ཉིད་ཀྱི་སྐུ་ཤ་དང༌། རྐང་མར་འདོད་པའི་བརྒྱ་བྱིན་
གྱི་སྤྲུལ་པའི་བྲམ་ཟེ་ལ་དེ་དག་ཕངས་པ་མེད་པར་བཏང་ཞིང་ཆོས་འཕགས་ལ་
ནོར་དང་གཡོག་འཁོར་ཐམས་ཅད་ལྟོས་པ་མེད་པར་གཏོང་བ་དང༌། དེས་
ཆོས་བསྟན་པའི་གནས་རང་ཉིད་ཀྱི་ཁྲག་གིས་ཆག་ཆག་བཏབ་པ་དང་། གཉིད་
དང་ཁ་ཟས་ཀྱང་ཡིད་ལ་མི་བྱེད་པར་དགེ་བའི་བཤེས་གཉེན་གྱི་ཞལ་ནས་
ཤེར་ཕྱིན་གྱི་མདོ་སྡེ་རིན་པོ་ཆེ་ནམ་ཞིག་ཐོས་པར་འགྱུར་སྙམ་པ་འབའ་ཞིག་
གིས་ལོ་བདུན་འདའ་བར་བྱས་པས་ས་ལམ་མྱུར་དུ་བགྲོད་པར་གསུངས་ཏེ།
༦ འདི་དག་གི་ཁུངས་རྣམས་དྲངས་ན་ཡི་གེ་མང་དུ་དོགས་པས་མདོ་སྡེ་ཉིད་
དུ་བལྟས་ནས་ངེས་པ་བརྟན་པོ་བསྐྱེད་དོ། །
གཞན་ཡང་སྡོང་པོ་བཀོད་པའི་མདོ་དང་། ༧ ས་སྙིང་གི་མདོ་དང་། ༨
དྲག་ཤུལ་ཅན་གྱིས་ཞུས་པའི་མདོ་༩ སོགས་ནས་བསྟེན་པའི་ཕན་ཡོན་དང་།
བསམ་པ་ཇིལྟ་བུ་ཞིག་གིས་བསྟེན་ལུགས་དང་། བཀའ་དྲིན་རྗེས་སུ་དྲན་པའི་
གུས་པ་བསྐྱེད་ལུགས་རྣམས་རྒྱ་ཆེར་གསུངས་སོ། །དེ་ལྟར་འདུལ་བ་དང་
9

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མདོ་སྡེ་རྣམས་སུ་བཤེས་གཉེན་བསྟེན་ཚུལ་ཇི་སྐད་བསྟན་པའི་གནད་ཐམས་
ཅད་མ་ཚང་བ་མེད་པར་ལམ་ཟབ་མོ་བླ་མ་ལྷའི་རྣལ་འབྱོར་འདིའི་སྟེང་དུ་
འུབས་ཀྱིས་བསྡུས་ནས་ཉམས་སུ་བླང་དགོས་པས་ན། མདོ་ཕྱོགས་ནས་
བཤེས་གཉེན་བསྟེན་ཚུལ་ཇི་སྙེད་གསུངས་པ་ཐམས་ཅད་ཀྱང་གདམས་པ་
འདིའི་ཁུངས་སུ་འགྲོ་བ་ཡིན་གྱི། དོན་དེ་རྣམས་དང་གདམས་པ་འདི་ཉིད་
འབྲེལ་མེད་དོན་གཞན་ཞིག་ཏུ་གོ་བར་མི་བྱའོ།།
དེ་ཡང་མདོ་ཕྱོགས་ནས་བཤེས་གཉེན་བསྟེན་ཚུལ་ཇི་སྙེད་གསུངས་པ་
ཐམས་ཅད་ཀྱི་གནད་རྣམས་བསྡུ་ན། བསྟེན་པའི་ཕན་ཡོན། མ་བསྟེན་པའི་ཉེས་
དམིགས། བསམ་པས་བསྟེན་ཚུལ། སྦྱོར་བས་བསྟེན་ཚུལ་ཏེ་དོན་ཚན་བཞིར་
འདུ་ལ། བླ་མའི་རྣལ་འབྱོར་འདི་ཉིད་ཉམས་སུ་བླང་བ་ནའང་དང་པོ་ཉིད་དུ་
བཤེས་གཉེན་བསྟེན་པའི་ཕན་ཡོན་དང་། མ་བསྟེན་པའི་ཉེས་དམིགས་རྣམས་
མདོརྒྱུད་རྣམས་ནས་ཇི་ལྟར་བསྟན་པའི་དོན་རྣམས་ལ་སོ་སོར་རྟོག་པའི་
དཔྱད་སྒོམ་མང་དུ་བྱས་ཏེ། བླ་མ་བསྟེན་ཅིང་མཆོད་པ་ལ་དགའ་བཞིན་སྤྲོ་
བཞིན་འཇུག་པའི་སྤྲོ་ཤུགས་དང༌། བསྟེན་ཚུལ་ལོག་པའི་སྔར་བྱས་ཀྱི་ཉེས་
པར་དུག་ཁོང་དུ་སོང་བ་ལྟ་བུའི་འགྱོད་སེམས་དང་། ཕྱིན་ཆད་མི་བྱ་བའི་སྡོམ་
སེམས་ངང་གིས་སྐྱེ་ཞིང་སྡིག་པ་སྦྱོང་བའི་འདུན་པ་དྲག་པོས་བླ་མ་དང་ལྷག་
པའི་ལྷ་དབྱེར་མེད་དུ་བྱས་ཏེ། དེ་ལ་བླ་མའི་ཡོན་ཏན་བསམ་པའི་སྒོ་ནས་
10

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལུས་གྲངས་མེད་སྤྲུལ་ཏེ་ཕྱག་འཚལ་བ་དང་། བདག་ཉིད་བྲན་དུ་འབུལ་བ་དང་
ངག་གིས་བསྟོད་དབྱངས་བརྗོད་པ་ལྟ་བུ་ལུས་ངག་གི་བསྙེན་བཀུར་དང་།
དངོས་སུ་བཤམས་པའི་ཡོ་བྱད་དང་དུས་གསུམ་དགེ་བའི་དངོས་པོ་རྣམས་
མཆོད་རྫས་སྣ་ཚོགས་སུ་ཡིད་ཀྱིས་སྤྲུལ་ཏེ་འབུལ་བ་སོགས་ཟང་ཟིང་གི་
བསྙེན་བཀུར་དང་། སེམས་ཅན་གྱི་དོན་དུ་སྡོམ་པ་གོང་མ་གཉིས་ཀྱི་བཅས་
མཚམས་མཐའ་དག་མིག་འབྲས་ལྟ་བུར་སྲུང་བའི་དམ་བཅའ་འབུལ་བ་དང་།
མཚན་སྔགས་ཀྱིས་ཐུགས་རྒྱུད་བསྐུལ་ཏེ་ལས་རབ་འབྱམས་སྒྲུབ་པ་དང་།
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པར་བློ་སྦྱང་ཞིང་བྱིན་རླབས་
ཞུ་བ་ལྟ་བུ་བཀའ་བཞིན་སྒྲུབ་པས་མཉེས་པར་བྱ་ཚུལ་དང༌། བཀའ་དྲིན་
གསུམ་ལྡན་གྱི་བླ་མ་དེ་ཉིད་འདུལ་བ་དང༌། མདོ་སྡེ་དང༌། རྒྱུད་སྡེ་ནས་
གསུངས་པའི་བླ་མའི་ཡོན་ཏན་རྣམས་དང་ལྡན་པར་བལྟས་ཏེ་གསོལ་བ་
འདེབས་པ་རྩ་བ་དད་པ་སྦྱོང་བ་དང་། བཀའ་དྲིན་དྲན་པའི་སྒོ་ནས་གསོལ་བ་
འདེབས་པ་བཀའ་དྲིན་རྗེས་སུ་དྲན་པའི་གུས་པ་བསྐྱེད་པ་སྟེ་དེ་དག་ཐམས་
ཅད་ཀྱང་གསང་སྔགས་ཀྱི་ཐབས་མཁས་ཀྱི་འཕྲུལ་ཆེན་པོ་འབུལ་བ་པོ་རང་
ལུས་ལྷར་བསྐྱེད་ཅིང་མཆོད་རྫས་རྣམས་ཀྱང་རང་བཞིན་གྱིས་སྟོང་པར་
གཏན་ལ་ཕབ་ནས་སྟོང་པ་བདེ་བས་ཟིན་པའི་རང་རྒྱུད་ཀྱི་བདེ་སྟོང་དབྱེར་
མེད་ཀྱི་གཟུང་ཆ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་རྫས་སོ་སོའི་རྣམ་
11

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པར་འཆར་བའི་ཚུལ་གྱིས་འབུལ་བ་དང་། མཆོད་ཡུལ་བླ་མ་ཡང་ངོ་བོ་དང་
རྣམ་པ་གཉིས་ཀ་ལྷག་པའི་ལྷ་དང་དབྱེར་མེད་དུ་བྱས་པ་སོགས་དང་འབྲེལ་
ནས་བྱེད་དགོས་ཀྱིས།
དེ་ལྟར་མདོ་རྒྱུད་ནས་གསུངས་པའི་བཤེས་གཉེན་བསྟེན་ཚུལ་གྱི་
གནད་དེ་རྣམས་གང་ཡང་མེད་པར་བླ་མ་དང་ལྷག་པའི་ལྷ་དབྱེར་མེད་དུ་བྱས་
ཏེ། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་བ་དང་། གསོལ་བ་
འདེབས་པ་སོགས་ཁ་ཙམ་ཚིག་ཙམ་བྱེད་པ་ལ་བླ་མའི་རྣལ་འབྱོར་གྱི་མིང་
བཏགས་ནས་ནན་ཏན་སྙིང་པོར་བྱེད་པ་ནི་རླབས་ཤིན་ཏུ་ཆུང་ཤིང་ས་ཆོད་
གང་ཡང་མི་འབྱུང་སྟེ། བླ་མའི་རྣལ་འབྱོར་བསྒོམས་པའི་ལག་རྗེས་ནི། བླ་མ་
བསམ་སྦྱོར་གཉིས་ཀྱིས་བསྟེན་པ་ལ་དགའ་བཞིན་སྤྲོ་བཞིན་དུ་འཇུག་པ་དང་།
བསྟེན་ཚུལ་ཇི་བཞིན་དུ་མ་བྱུང་བ་ལ་སྙིང་ནས་འགྱོད་ཅིང་བཤགས་པ་དང་།
ཕྱིན་ཆད་མི་བྱ་བའི་སྡོམ་སེམས་ངང་གིས་སྐྱེ་བ་དང་། སྐྱོན་རྟོག་གི་བསམ་པ་
མི་སྐྱེ་ཞིང་ཅི་མཛད་ལེགས་པ་འབའ་ཞིག་ཏུ་མཐོང་བའི་དད་པ་དང་། བཀའ་
དྲིན་སྙིང་ནས་དྲན་པའི་གུས་པ་ངང་གིས་སྐྱེ་བ་རྣམས་ཡིན་ལ། མདོ་རྒྱུད་ནས་
གསུངས་པའི་བླ་མ་བསྟེན་ཚུལ་གྱི་གནད་དེ་རྣམས་ལ་ཅིར་ཡང་མི་སེམས་
པར་དེ་འདྲའི་ལག་རྗེས་འཇོག་ལུགས་མེད་པ་ནི་ཤིན་ཏུ་གསལ་ལོ། །
དེས་ན་རྗེ་ཐམས་ཅད་མཁྱེན་པས། དེ་ལྟར་ན་བླ་མའི་རྣལ་འབྱོར་ཞེས་
12

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡོངས་སུ་གྲགས་པའི་གདམས་པའང་སྔར་བཤད་པ་ལྟར་གོ་དགོས་ཀྱི།
དམིགས་པ་ཐུན་རེ་ཙམ་ལ་སྦྱངས་པས་ནི་གར་ཡང་མི་ཕྱིན་ལ་ཆོས་ཤིག་
བྱེད་ན་ནི་མ་ནོར་བར་འཁྲིད་པའི་བཤེས་གཉེན་དམ་པ་ལ་རྒྱུན་རིང་དུ་བསྟེན་
དགོས་ལ། དེའི་ཚེ་ཡང་འཆད་ཀ་པའི་ཞལ་ནས། བླ་མ་བསྟེན་བསྡོ་ཙ་ན་
སྤངས་དོགས་ཡོད་གསུང་བ་ལྟར་བསྟེན་ཚུལ་མ་ཤེས་པར་བསྟེན་ན་ནི་ཁེ་མི་
ཐོན་པར་གྱོང་འབྱུང་བས་བཤེས་གཉེན་བསྟེན་པའི་ཆོས་སྐོར་འདི་རྣམས་ནི་
གང་ལས་ཀྱང་གལ་ཆེ་བ་གཏན་གྱི་འདུན་མའི་རྩ་བར་སྣང་བས། ༡༠ ཞེས་
གསུངས།
གདམས་པ་འདི་རྒྱུད་སྡེ་རིན་པོ་ཆེ་རྣམས་ནས་གསུངས་ཏེ། རྒྱུད་སྡེ་
བཞི་ཀར་རྡོ་རྗེ་སློབ་དཔོན་མཚན་ཉིད་དང་ལྡན་པས་དབང་རྣམ་པར་དག་པ་
བསྐུར་བས་ཟབ་མོའི་སྣོད་རུང་དུ་བྱས་ནས། དམ་ཚིག་དང་སྡོམ་པ་རྣམས་
ཚུལ་བཞིན་དུ་བསྲུང་བ་དངོས་གྲུབ་ཀུན་གྱི་གཞིར་མེད་དུ་མི་རུང་བ་དང་།
དམ་ཚིག་ཐམས་ཅད་ཀྱི་ནང་ནས་ཀྱང་སློབ་དཔོན་གྱི་དམ་ཚིག་ལ་དམ་དོག་
ཆེ་བ་དང་། བླ་མ་དང་ལྷག་པའི་ལྷ་དབྱེར་མེད་པའི་རྣལ་འབྱོར་གྱི་སྒོ་ནས་
སྔགས་ལམ་ཟབ་མོ་བགྲོད་དགོས་པའི་ཚུལ་རྣམས་མཐུན་པར་གསུངས་ལ།
ཁྱད་པར་གདམས་ངག་འདིའི་ཁུངས་མཐར་ཐུག་པ་ནི་དཔལ་གསང་བ་འདུས་
པ་རྩ་བཤད་ཀྱི་རྒྱུད་རྣམས་ཡིན་ལ། འདུས་པའི་རྩ་རྒྱུད་དུ་གདམས་པ་འདིའི་
13

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གནད་མཐའ་དག་ཚང་བར་གསུངས་ཀྱང་མཐའ་དྲུག་དང་ཚུལ་བཞིའི་རྡོ་རྗེའི་
མདུད་པས་རྒྱས་བཏབ་ནས་ཡོད་པས་རིན་པོ་ཆེ་ལྟ་བུའི་གདུལ་བྱས་ཀྱང་
རང་སྟོབས་ཀྱིས་རྟོགས་པར་མི་འགྱུར་བར་གཟིགས་ནས་རྒྱལ་བ་རང་ཉིད་
ཀྱིས་ཤིན་ཏུ་གསང་བའི་རྒྱ་བཀྲོལ་ཏེ་བཤད་རྒྱུད་རྡོ་རྗེ་ཕྲེང་བ་སོགས་
གསུངས་པས། ༡༡ བླ་མའི་རྣལ་འབྱོར་ཐུན་མོང་མ་ཡིན་པ་འདིའི་གནད་
ཡོངས་སུ་རྫོགས་པ་ནི་བཤད་རྒྱུད་རྡོར་ཕྲེང་ནས་ཞིབ་ཏུ་གསུངས་ཏེ། ༡༢
ཐོག་མར་བླ་མ་དང་སློབ་མའི་མཚན་ཉིད་བརྟག་ལུགས། དེ་ནས་བླ་མ་ཇིལྟར་
བསྟེན་ཚུལ། བླ་མ་དང་ལྷག་པའི་ལྷ་དབྱེར་མེད་དུ་བལྟ་ལུགས། བླ་མའི་སྐུའི་
དཀྱིལ་འཁོར་སྒོམ་ལུགས། དེ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་
འབུལ་ཚུལ། དེ་ནས་བླ་མ་དང་སྒྲུབ་པ་པོ་རང་ཉིད་དབྱེར་མེད་དུ་བྱས་ནས་
ལམ་རིམ་གཉིས་སྒོམ་ལུགས་རྣམས་གསལ་བར་གསུངས་ཀྱང་། ཁུངས་
རྣམས་མང་བས་འཇིགས་ནས་མ་དྲངས་ཤིང་། བསྡུ་ན་བླ་མ་ཡོངས་འཛིན་
རིན་པོ་ཆེའི་བླ་མཆོད་ཊི ཀྐ་༡༣ ནས་ཀྱང་ཐར་ཐོར་དྲངས་པ་དེ་ཙམ་མམ།
རྒྱས་པར་རྒྱུད་སྡེ་ཉིད་དུ་གཟིགས་ནས་ངེས་པ་བརྟན་པོ་བསྐྱེད་དོ།།
དེ་ལྟར་མདོ་རྒྱུད་ཀུན་ནས་བླ་མ་ལ་སངས་རྒྱས་ཀྱི་འདུ་ཤེས་འཇོག་
དགོས་པར་མགྲིན་གཅིག་དབྱངས་གཅིག་ཏུ་གསུངས་ཀྱང་། སངས་རྒྱས་ཀྱི་
འདུ་ཤེས་འཇོག་ལུགས་ལ་འདུལ་བ་ནས་རིམ་གྲོ་བྱ་བ་དང་གནོད་པ་བྱ་བའི་
14

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡུལ་དུ་སངས་རྒྱས་དང་འདྲ་བར་བལྟ་དགོས་པར་དགོངས་ནས།
མཁན་སློབ་དང་། ནད་པ་ཁྱིམ་པ་ཚུན་ཆད་ལའང་སངས་རྒྱས་ཀྱི་འདུ་
ཤེས་འཇོག་དགོས་པ་གསུངས་པ་ལས་གཞན་བླ་མ་སངས་རྒྱས་དང་ངོ་བོ་
གཅིག་པའམ། སངས་རྒྱས་ཀྱི་རྣམ་པར་བལྟ་དགོས་པར་གསུངས་པ་མ་
མཐོང་ལ། མདོ་སྡེ་ནས་དེ་བཞིན་གཤེགས་པས་ཐ་མལ་པའི་དགེ་བའི་བཤེས་
གཉེན་དང་། འཇིག་རྟེན་པའི་ལྷ་མི་སོགས་ཀྱི་རྣམ་པ་བཟུང་ནས་སེམས་ཅན་
གྱི་དོན་མཛད་པར་གསུངས་པ་དང་། བླ་མའི་སྐུའི་དབྱིབས་དང་ཁ་དོག་གསུང་
གི་གདངས་དང་སྤྱོད་ཡུལ་སོགས་མཇལ་དུས་ཀྱི་རྣམ་པ་ཇི་འདྲ་བར་ཡིད་ལ་
བཟུང་སྟེ་ཡང་ཡང་དྲན་པར་གསུངས་པས་མཇལ་དུས་ཀྱི་རྣམ་པར་བསྒོམ་པ་
དང་། གང་ཟག་ལ་བརྟེན་པའི་གནོད་འགྱུར་སྤོང་སླ་བའི་ཐབས་སུའང་སེམས་
ཅན་ཐམས་ཅད་ལ་སངས་རྒྱས་ཀྱི་འདུ་ཤེས་འཇོག་དགོས་པར་གསུངས་པ་
ལྟ་བུ་ལས་གཞན་མཚན་དཔེས་སྤྲས་པའི་རྣམ་པ་ཅན་དུ་བལྟ་དགོས་པར་
གསུངས་པ་མ་མཐོང་ལ། རྒྱུད་སྡེ་རྣམས་ནས་རྡོ་རྗེ་འཆང་ཉིད་སྙིགས་དུས་སུ་
ཐ་མལ་པའི་དགེ་བའི་བཤེས་གཉེན་གྱི་རྣམ་པར་བྱོན་ནས་སེམས་ཅན་གྱི་
དོན་མཛད་པར་གསུངས་པ་དང༌། ཕྱོགས་བཅུའི་རྒྱལ་བ་རྣམས་རྡོ་རྗེ་སློབ་
དཔོན་གྱི་སྐུ་ལུས་སུ་ཞུགས་ནས་སློབ་མའི་དོན་མཛད་པར་གསུངས་པ་དང༌།
བླ་མ་ཉིད་ལྷག་པའི་ལྷའི་རྣམ་པར་བསྒོམ་དགོས་པར་གསུངས་ལ། ཡང་བླ་མ་
15

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཉིད་ཡོན་ཏན་ཐམས་ཅད་རྫོགས་པའི་ཕུང་པོར་ཐག་བཅད་ནས་ཡོན་ཏན་མང་
དུ་འབྱུང་བའི་རེ་བ་ཆེན་པོས་ཡོན་ཏན་གང་འདུག་གི་བྱ་ར་ངང་གིས་འབྱུང་
ཞིང་ཆེད་དུ་བྱེད་པ་དང་། སྐྱོན་ཐམས་ཅད་ཟད་པར་ཐག་བཅད་པས་སྐྱོན་རྟོག་
གི་བྱ་ར་ངང་གིས་མི་འབྱུང་ཞིང་ཆེད་དུ་གཉེར་ནས་མི་བྱེད་པ་ལ་བླ་མ་ལ་དེ་
བཞིན་གཤེགས་པ་དང་འདྲ་བར་བལྟ་དགོས་པར་གསུངས་པ་དང་། དེ་ཡང་
དངོས་གྲུབ་མྱུར་དུ་འགྲུབ་པའི་དམ་ཚིག་ཡིན་པར་གསུངས་པ་རྣམས་ཀུ་ཤའི་
རྩེ་མོ་ལྟར་མ་འདྲེས་པར་སྒོམ་པར་བྱ་ཡི། བླ་མ་ལ་སངས་རྒྱས་ཀྱི་འདུ་ཤེས་
འཇོག་ཅེས་པའི་ཚིག་ཙམ་གྱིས་མགུ་བར་མི་བྱའོ།།
དེ་དག་ནི་གདམས་པའི་ཁུངས་རྣམས་ཀྱི་དོན་བསྡུ་ཙམ་ཞིག་བཀོད་པ་
ཡིན་ལ། གདམས་ངག་འདི་མཁས་གྲུབ་དམ་པའི་མན་ངག་ལས་བྱོན་ཚུལ་ཇི་
ལྟར་ཡིན་སྙམ་ན། དེ་ལྟར་ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་དེ་
ཉིད་གདུལ་བྱའི་དབང་གིས་མཆོག་གི་སྤྲུལ་སྐུ་དང་རྡོ་རྗེ་འཆང་གི་སྐུར་
བཞེངས་ཏེ་མདོ་རྒྱུད་དུ་མ་ནས་རྣམ་གྲངས་དུ་མར་གསུངས་པའི་བླ་མའི་རྣལ་
འབྱོར་གྱི་མན་ངག་ཡོངས་སུ་རྫོགས་པ་ཞིང་འདིར་སྟོན་པའི་འཁོར་གྱི་ཚུལ་
དུ་བྱོན་པའི་བྱམས་འཇམ་དབྱངས་དང་ཕྱག་ན་རྡོ་རྗེ་སོགས་ལའང་མངའ་ཞིང་།
བྱམས་པ་ནས་ཐོགས་མེད་སྐུ་མཆེད་སོགས་དང༌། འཇམ་དབྱངས་ནས་ཀླུ་
སྒྲུབ་ཡབ་སྲས་སོགས་ལ་བརྒྱུད་པ་དང༌། ཡང་ཕྱག་ན་རྡོ་རྗེ་ནས་ཨིནྡྲ་བོ་དྷི
16

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དང་། མགོན་པོ་བདེ་བ་ཆེན་པོ། ས་ར་ཧ་སོགས་ལ་བརྒྱུད་དེ་མཁས་གྲུབ་དེ་
དག་ལས་འགའ་ཞིག་གིས་ནི་མན་ངག་དེ་དག་གདུལ་བྱའི་དོན་དུ་ཡི་གེར་
འགོད་པའང་མཛད་དེ། རྗེ་བཙུན་བྱམས་པས་མདོ་སྡེ་རྒྱན་དུ། བསྟེན་བྱ་དགེ་
བའི་བཤེས་གཉེན་གྱི་མཚན་ཉིད་དང་ལྡན་པའི་བླ་མ་དེ་སློབ་མས་ཇི་ལྟར་
བསྟེན་པའི་ཚུལ་རྣམས་ཞིབ་ཏུ་གསུངས།༡༤ ཐོགས་མེད་ཀྱི་བྱང་སར།
བསྟེན་བྱ་དགེ་བའི་བཤེས་གཉེན་གྱི་མཚན་ཉིད། སྟེན་བྱེད་སློབ་མས་དེ་ལ་
བཀུར་སྟི་དང་རྙེད་པ་འབུལ་ལུགས་སོགས་དང༌། ཁྱད་པར་འདུ་ཤེས་ལྔ་
འཇོག་པས་ཡོན་ཏན་གྱི་ངོས་ནས་བལྟ་ཞིང་། གནས་ལྔ་ཡིད་ལ་མི་བྱེད་པས་
སྐྱོན་རྟོག་གི་བསམ་པ་དགག་པའི་ཚུལ་གྱིས་གདམས་ངག་ནོད་ལུགས་
རྣམས་གསལ་བར་གསུངས་སོ། ༡༥ །
འཕགས་པ་ཀླུ་སྒྲུབ་ཀྱི་རིམ་ལྔར། བླ་མའི་རྣལ་འབྱོར་ལམ་གྱི་སྲོག་ཏུ་
བྱས་ནས་ཟབ་ལམ་རིམ་པ་ལྔ་ལ་སློབ་ཚུལ་ཞིབ་ཏུ་གསུངས། ༡༦ མགོན་པོ་
བདེ་བ་ཆེན་པོས། གསང་བ་གྲུབ་པར་བླ་མའི་རྣལ་འབྱོར་ལམ་གྱི་སྲོག་ཏུ་
བྱས་ནས་བདེ་ཆེན་ལྷན་སྐྱེས་ཀྱི་ཡེ་ཤེས་ལ་ཉམས་ལེན་ཆིག་སྒྲིལ་བྱེད་ཚུལ་
གསུངས་ལ། ༡༧ དེའིརྗེས་སུ་འབྲངས་ཏེ་གཉིས་མེད་གྲུབ་པ་སོགས་གྲུབ་
སྙིང་གི་སྐོར་རྣམས་དང་། དོ་ཧའི་སྐོར་རྣམས་སུའང་ཚུལ་དེ་ལྟར་གསུངས་
པས་འཕགས་ཡུལ་གྱི་མཁས་གྲུབ་ཚད་མར་གྱུར་པ་དེ་དག་བླ་མའི་རྣལ་
17

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འབྱོར་ལམ་གྱི་སྲོག་ཏུ་བྱས་ཏེ་མདོ་སྔགས་ཀྱི་གདམས་པ་རྣམས་ཐུགས་
ཉམས་སུ་བཞེས་པ་འདི་ལ་མི་མཐུན་པ་མེད་དོ།།
དེ་ལྟར་འཕགས་ཡུལ་གྱི་མཁས་གྲུབ་ཀུན་གྱི་ཐུགས་དམ་གྱི་མཐིལ་
ལམ་ཟབ་མོ་བླ་མ་ལྷའི་རྣལ་འབྱོར་གྱི་མན་ངག་ཚང་ལ་མ་ནོར་བ་བསྲེ་སླད་
མེད་པ་རྣམས་མཉམ་མེད་ཇོ་བོ་ཆེན་པོ་དང༌། མར་སྟོན་ཆོས་ཀྱི་བློ་གྲོས།
འགོས་ལོ་ཙཱ་བ་སོགས་ཀྱིས་བཞེས་ཏེ་གངས་ལྗོངས་འདིར་བསྣམས་ཕེབས་
པ་ལས། ཨ་ཏི་ཤ་ནས་བརྒྱུད་པའི་མན་ངག་རྣམས་གྲྭ་སྐོར་མཁན་ཆེན་དང་ལྷོ་
བྲག་གྲུབ་ཆེན་གཉིས་ལ་རྗེ་ཐམས་ཅད་མཁྱེན་པས་གསན། མར་སྟོན་དང་
འགོས་ལོ་སོགས་ནས་བརྒྱུད་པ་རྣམས་ཁྱུང་པོ་ལྷས་པ་གཞོན་ནུ་བསོད་
ནམས་དང་། སྤྱན་སྔ་གྲགས་པ་བྱང་ཆུབ། ཆོས་རྗེ་དོན་གྲུབ་རིན་ཆེན། རྗེ་བཅུ་
ན་རེད་མདའ་བ་རྣམས་ལ་རྗེ་རིན་པོ་ཆེས་ཡོངས་སུ་རྫོགས་པར་གསན་ཏེ།
འདི་དག་ནི་གདམས་པ་འདིའི་རིང་བརྒྱུད་ཀྱི་དབང་དུ་བྱས་པའོ།།
ཁྱད་པར་ཉེ་བརྒྱུད་ཐུན་མོང་མ་ཡིན་པ་ནི། རྗེ་ཐམས་ཅད་མཁྱེན་པས་
རེ་ཞིག་གདུལ་བྱའི་སྣང་ཚོད་དང་བསྟུན་ནས་བསྟན་པ་དང་འགྲོ་དོན་བྱ་ཚུལ་
ཇི་ལྟར་བྱ་དགོས་པ་དང་། དེ་ལ་འཁོར་ཇི་འདྲ་ཞིག་བསྟེན་དགོས་པ། གསུང་
རབ་ཀྱི་དཀའ་གནད་ཕྲ་མོ་རྣམས་ལ་འདྲི་གཏུགས་མཛད་དགོས་པ་རྣམས་
ནམ་བྱུང་རེས་བཞིན་བླ་མ་དབུ་མ་པ་ལ་ཞུ་སྣ་བཅོལ་ཏེ་རྗེ་བཙུན་འཇམ་
18

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དབྱངས་ལ་ཞུ་བར་མཛད། ཕྱིས་རྗེ་ཉིད་ལ་རྗེ་བཙུན་འཇམ་དབྱངས་ཀྱིས་
དངོས་སུ་ཞལ་བསྟན་པ་ན། རྗེ་ཉིད་ཀྱིས་མདོའི་དཀའ་གནད་ཕྲ་མོ་སྣང་བས་
ཡོད་མཐའ་སེལ་ཞིང་སྟོང་པས་མེད་མཐའ་སེལ་ཚུལ་ཐལ་འགྱུར་བའི་ཐུན་
མོང་མ་ཡིན་པའི་ལྟ་བ་དང་། སྔགས་ཀྱི་དཀའ་གནད་ཕྲ་མོ་ཀུན་རྫོབ་སྒྱུ་མའི་
སྐུ་དང༌། དོན་དམ་དོན་གྱི་ལྷན་སྐྱེས་གཉིས་ཟུང་དུ་འཇུག་པའི་བདེ་གཉིས་
ཟུང་དུ་འཇུག་ཚུལ་སོགས་དཀའ་གནད་ཕྲ་མོ་རྣམས་ལ་འདྲི་གཏུགས་མཛད་
ཅིང་དེའི་ཚེ་རྗེ་བཙུན་གྱིས་ལུང་གང་བསྟན་པ་རྣམས་ཀྱང་ཤིང་རྟ་ཆེན་པོ་
རྣམས་ཀྱི་མན་ངག་གཞུང་ཆེན་པོ་རྣམས་དང་ཐིག་གཅིག་ཏུ་འོང་བར་
གཟིགས་ནས་ལྷག་པའིལྷས་གསུངས་པའི་མན་ངག་རྣམས་ཀྱང་ཚད་མར་
བཟུང་སྟེ། གདུལ་བྱ་འགའ་ཞིག་ལ་མན་ངག་དེའི་སྒོ་ནས་ཀྱང་མདོ་རྒྱུད་ཀྱི་
དོན་རྣམས་འདོམས་པར་མཛད་ནས་ཡོད་པ་ན། རྗེ་བཙུན་རེད་མདའ་བ་ཆེན་
པོ་ཡང་དེས་ཐུགས་ཡིད་དྲངས་ཏེ་སྙིགས་དུས་ཀྱི་ཚེ་ཐུང་གཅིག་ལ་མྱུར་བ་
ལས་ཀྱང་ཆེས་མྱུར་བར་འཚང་རྒྱ་བའི་མན་ངག་ཚང་ལ་མ་ནོར་བ་གཅིག་ཏུ་
དྲིལ་བ་ཞིག་དེ་ན་རྗེ་བཙུན་ལ་ཞུས་ནས་བསྐུར་རོགས་གནང་དགོས་ཀྱི་
བསྐུལ་མ་བྱུང་བ་ན། རྗེ་ཐམས་ཅད་མཁྱེན་པས་ཀྱང་རྗེ་བཙུན་འཇམ་དབྱངས་
ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བསམ་གྱིས་མི་ཁྱབ་པ་ཞིག་
ཕུལ་ཏེ་ཞུས་པའི་ལན་ལས། རྗེ་བཙུན་གྱི་ཞལ་ནས་སྙིགས་དུས་ཀྱི་ཚེ་ཐུང་
19

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གཅིག་ལ་སངས་རྒྱ་བ་ལ་ཐོབ་བྱ་ཆོས་གཟུགས་ཀྱི་སྐུ་གཉིས་རེས་འཇོག་
མེད་པར་དུས་གཅིག་ཏུ་ཐོབ་དགོས་པས་དེའི་འགྲོས་དང་མཐུན་པར་སྔོན་དུ་
གཟུགས་སྐུའི་ཉེར་ལེན་ཐུན་མོང་མིན་པ་ཐབས་སྒྱུ་མའི་སྐུ་དང༌། ཆོས་སྐུའི་
ཉེར་ལེན་ཐུན་མོང་མིན་པ་ཤེས་རབ་ལྷན་སྐྱེས་ཀྱི་བདེ་སྟོང་གཉིས་འགྲོ་
དགོས་ལ། ཐབས་སྒྱུ་མའི་སྐུ་འགྲུབ་པ་ལ་རགས་པ་ཉེར་ལྔ་འབྱུང་བཞི་དང་
བཅས་པ་རིམ་གྱིས་ཐིམ་པ་ལས་སྟོང་བཞི་རིམ་པ་བཞིན་དུ་ཤར་བའི་སྟོང་པ་
བཞི་པ་འོད་གསལ་ལས་སྒྱུ་མའི་སྐུ་ལྡང་ལུགས་དང་། སྒྱུ་མའི་སྐུ་དེ་ཉིད་སླར་
ཡང་འོད་གསལ་དུ་བཅུག་ལུགས་སོགས་ཀྱི་རྫོགས་རིམ་གྱི་གདམས་པ་
རྣམས་དགོས་ལ། དེ་རྣམས་ཀྱི་སྨིན་བྱེད་རིམ་པ་དང་པོའི་སྐབས་སུ་སྐྲ་
མཚམས་ལ་སོགས་པའི་ལུས་ཀྱི་ཆ་རྣམས་སུ་ལྷག་མོས་ཀྱི་ལྷ་རྣམས་བཀོད་
ནས་ལྷ་དེ་རྣམས་འོད་གསལ་དུ་བཅུག་པའི་རིམ་པས་རགས་པ་ཉེར་ལྔ་འབྱུང་
བཞི་དང་བཅས་པ་ཐིམ་པ་ལས་སྟོང་བཞི་རིམ་གྱིས་འཆར་བའི་རྟེན་འབྲེལ་
སྒྲིག་པའི་མན་ངག་ཐུན་མོང་མིན་པ་རྣམས་དགོས་པས།
མན་ངག་དེ་དག་རྩལ་དུ་བཏོན་ནས་ཞིབ་ཏུ་བཤད་པ་ལ། གསང་འདུས་
རྩ་བཤད་ཀྱི་རྒྱུད་རྣམས་དང་ཁྱད་པར་འདུས་པ་འཕགས་ལུགས་ཉིད་ཟླ་དང་
བྲལ་བ་ཡིན་ལུགས་དང་།དོན་དམ་ལྷན་སྐྱེས་ཀྱི་བདེ་སྟོང་རྒྱུད་ལ་སྐྱེ་བ་ལ་རྩ་
བ་དང་ཡན་ལག་གི་རླུང་ཐམས་ཅད་སྙིང་གའི་མི་ཤིགས་པར་འཆི་རིམ་ཇི་
20

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བཞིན་ཞུགས་གནས་ཐིམ་གསུམ་བྱས་པ་ལས་ལྷན་སྐྱེས་ཀྱི་བདེ་བ་འདྲེན་
ལུགས་དང་། ལྟེ་བའི་གཏུམ་མོའི་ཉི་མས་སྤྱི་བོའི་བྱང་སེམས་ཀྱི་ཟླ་བ་བཞུ་བ་
ལས་བྱུང་བའི་ཡས་བབ་མས་བརྟན་གྱི་དགའ་བཞི་འདྲེན་ལུགས་ཀྱི་མན་ངག་
རྩ་རླུང་ཐིག་ལེའི་རྣལ་འབྱོར། འབར་འཛག་གི་རྣལ་འབྱོར་སོགས་ནང་གི་རྐྱེན་
རྣམས་དང་ཕྱིའི་རྐྱེན་ཕྱག་རྒྱའི་སྲོག་རྩོལ་རྣམས་ཤེས་དགོས་ལ། དེ་རྣམས་
སྨིན་བྱེད་རིམ་པ་དང་པོའི་སྐབས་དབང་པོའི་སྒོ་རྣམས་དང་། སྤྱི་བོ་ལ་སོགས་
པའི་གནས་ཉེར་བཞི་དང་། སྙིང་གའི་ཕྱོགས་མཚམས་རྣམས་སུ་རྒྱུ་བའི་རྩ་
རླུང་རྣམས་སྒོ་མཚམས་མ་བརྒྱད་དང་དཔའ་བོ་དང་དཔའ་མོ་ཉེར་བཞི་དང་
བདེ་ཆེན་ལྷ་ལྔ་རྣམས་སུ་བསྐྱེད་ནས་རྩ་རླུང་ཐིག་ལེ་རྣམས་ལས་སུ་རུང་
བའིརྟེན་འབྲེལ་བསྒྲིག་དགོས་པས། མན་ངག་དེ་རྣམས་རྩལ་དུ་བཏོན་ནས་
ཞིབ་ཏུ་བཤད་པ་ལ། བདེ་མཆོག་རྩ་བཤད་ཀྱི་རྒྱུད་རྣམས་དང་ཁྱད་པར་བདེ་
མཆོག་ལཱུ་ཨི་པ་ཉིད་ཟླ་དང་བྲལ་བས་བདེ་གསང་གཉིས་ཡ་མ་བྲལ་བར་
ཉམས་སུ་ལེན་དགོས་ལུགས་དང་། དེ་ཡང་སྙིགས་མ་ལྔ་ཤིན་ཏུ་བདོ་ཞིང་
བློགྲོས་ཤིན་ཏུ་ཆུང་བ་བསོད་ནམས་བསགས་རྒྱབ་ཆུང་ཞིང་སྡིག་པ་ཚན་
ཆེན་ངང་གིས་གསོག་པའི་བདག་འབྲས་ཀྱིས་སྣོད་བཅུད་ཐམས་ཅད་གང་
བས་རྐྱེན་ངན་རུ་འཛིངས་པའི་དུས་འདིར། བདེ་གསང་ནས་གསུངས་པའི་
ལམ་དེ་རྣམས་ཉམས་སུ་ལེན་པར་གེགས་མེད་ལམ་དུ་འགྲོ་བ་ལ་ཐབས་ལ་
21

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཁས་ཤིང་ནུས་པ་ཤིན་ཏུ་ཆེ་བའི་ཡི་དམ་ཞིག་ལ་བརྟེན་དགོས་ལུགས།
དཔེར་ན་རྒྱ་མཚོ་ཆེན་པོར་ནོར་བུ་ལེན་དུ་འགྲོ་བ་ལ་དེད་དཔོན་ཐབས་ལ་
མཁས་ཤིང་བསོད་ནམས་ཤིན་ཏུ་ཆེ་བ་ཞིག་ལ་ངེས་པར་བརྟེན་དགོས་པའི་
དཔེ་དང་སྦྱར་ནས་གསུངས་ཤིང་།
དེ་ཡང་རྡོ་རྗེ་འཇིགས་བྱེད་ལ་རྒྱུ་འབྲས་ཀྱི་རྡོ་རྗེ་འཛིན་པ་གཉིས་ཀར་
འཇམ་དཔལ་གྱི་ཞལ་དངོས་སུ་ཡོད་པ་དང༌། ཕྱག་ཐམས་ཅད་ཀྱིས་སྡིགས་
མཛུབ་མཛད་པ། རྒྱུ་མ་དང་མེ་ཐབ་འཛིན་པ། ཁ་ཊཱཾ་ག་འཛིན་པ། སྐྱེས་བུ་
གསོན་པོ་གསལ་ཤིང་ལ་བསྐྱོན་པ་འཕྱར་བ་སྟེ་རྣམ་པ་ལྔས་ཡི་དམ་གཞན་ལ་
མེད་པའི་ཁྱད་ཆོས་ལྔ་ཡོད་པའི་ཚུལ་དང་སྦྱར་ཏེ་རྡོ་རྗེ་འཇིགས་བྱེད་ལ་མི་
བརྟེན་ཐབས་མེད་པས་གསང་བདེ་འཇིགས་གསུམ་ཡ་མ་བྲལ་པར་དགོས་
ལུགས་དང་། དེ་ལྟ་བུའི་སྔགས་ལམ་ཟབ་མོ་ཉམས་སུ་ལེན་པ་ལ་སྔོན་དུ་སྐྱེས་
བུ་གསུམ་གྱི་ལམ་གྱི་རིམ་པ་ལ་བློ་སྦྱོང་བའི་ཐུན་མོང་ལམ་སྦྱོང་རྣམས་འགྲོ་
དགོས་པས། བླ་མ་ཡང་ཡོན་ཏན་ཕྱོགས་རེ་ལྡན་པ་ཙམ་གྱིས་མི་ཆོག་པར་
གསུང་རབ་མདོ་རྒྱུད་ཀུན་ལ་ཐོས་བསམ་གྱིས་སྒྲོ་འདོགས་ལེགས་པར་ཆོད་
པ། བསམ་པའི་དོན་བསྒོམ་པ་ལ་གཞོལ་བས་མ་མཐའ་ཡང་མྱོང་བ་སྣེ་ཟིན་
སྐྱེས་པ། རང་གིས་ཇི་ལྟར་ཉམས་སུ་བླངས་པ་ལྟར་གདུལ་བྱ་གཞན་ལ་བརྩེ་
བས་འདོམས་པས་གདུལ་བྱ་ལམ་ཡོངས་རྫོགས་ལ་འཁྲིད་ཐུབ་པ། སྡོམ་པ་
22

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གསུམ་གྱི་བཅས་མཚམས་རྣམས་ཤེས་ཤིང་འཇུག་ལྡོག་ཚུལ་བཞིན་དུ་བྱེད་
པ་ཞིག་ལ་ངེས་པར་བརྟེན་དགོས་ལུགས།
གྲོགས་ཀྱང་དེ་ལྟ་བུའི་ཉམས་ལེན་ལ་མོས་པ་ཆེ་ཞིང་གཞོལ་བ་ཞིག་
དང་འགྲོགས་ཏེ། གཞན་དམ་ཉམས། འཆལ་པ། འདྲེས་ཁྱེར་སོགས་དང་
འགྲོགས་མི་ཉན་ལུགས། ཆོས་སྐྱོང་ཡང་གང་བྱུང་བྱུང་ལ་མི་བརྟེན་པར་
ཉམས་ལེན་གྱི་འགྲོས་དང་མཐུན་པ་ཞིག་ལ་བརྟེན་དགོས་པས། འཆི་བ་མི་
རྟག་པ་དང་ངན་སོང་གི་སྡུག་བསྔལ་བསམ་སྟེ་དཀར་ནག་གི་ལས་ལ་འཇུག་
ལྡོག་ཚུལ་བཞིན་དུ་བྱེད་པ་རྣམས་ཀྱི་ཆོས་སྐྱོང་དམ་ཅན་ཆོས་རྒྱལ་ཡིན་པས་
སྐྱེས་བུ་ཆུང་ངུའི་ཆོས་སྐྱོང་ཆོས་རྒྱལ་བསྟེན་དགོས་ལུགས། འཁོར་བ་མཐའ་
དག་སྡུག་བསྔལ་གྱི་རང་བཞིན་དུ་མཐོང་ནས་དེ་ལས་ཐར་འདོད་ཀྱི་བསམ་པ་
ཤུགས་དྲག་པོས་རྒྱུད་བསྐུལ་ཏེ་འདུལ་བའི་དགག་སྒྲུབ་གནང་གསུམ་གྱི་
བཅས་མཚམས་མཐའ་དག་མིག་འབྲས་ལྟ་བུར་སྲུང་བ་རྣམས་ཀྱི་ཆོས་སྐྱོང་
རྒྱལ་པོ་ཆེན་པོ་རྣམ་ཐོས་སྲས་ཡིན་པས་སྐྱེས་བུ་འབྲིང་གི་ཆོས་སྐྱོང་རྣམ་
ཐོས་སྲས་བསྟེན་དགོས་ལུགས། གཞན་གྱི་སྡུག་བསྔལ་ཤེས་ནས་མི་བཟོད་
པའི་སྙིང་རྗེའི་དབང་གིས་གཞན་གྱི་སྡུག་བསྔལ་སེལ་བ་རང་གི་ཁུར་དུ་ཁྱེར་
ཏེ། དེའི་ཕྱིར་དུ་རྫོགས་པའི་བྱང་ཆུབ་སྒྲུབ་འདོད་ཀྱི་བསམ་པས་སྤྱོད་པ་སྤྱི་
དང་བྱེ་བྲག་རྣམས་ལ་ཚུལ་བཞིན་དུ་སློབ་པ་རྣམས་ཀྱི་ཆོས་སྐྱོང་མགོན་པོ་
23

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཕྱག་དྲུག་པ་ཡིན་པས་སྐྱེས་བུ་ཆེན་པོའི་ཆོས་སྐྱོང་མགོན་པོ་བསྟེན་དགོས་
ལུགས།
གཞན་ཡང་ལམ་ཐམས་ཅད་ཐབས་ཤེས་གཉིས་སུ་འདུས་པས་ཐབས་
ཀྱི་ཆོས་སྐྱོང་ཕྱག་དྲུག་པ་དང་། ཤེས་རབ་ཀྱི་ཆོས་སྐྱོང་ཆོས་རྒྱལ་ཡིན་
ལུགས་སོགས་ཞིབ་ཏུ་གསུངས་ནས། གདམས་པ་དེ་རྣམས་ཀྱང་སྙིང་པོར་
དྲིལ་ནས་སྟན་ཐོག་གཅིག་ཏུ་ཉམས་སུ་ལེན་ཚུལ། བླ་མ་དང་ལྷག་པའི་ལྷ་
དབྱེར་མེད་དུ་བྱས་ནས་དེ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ་
ཏེ། གསོལ་བ་བཏབ་ནས་ཏིང་ངེ་འཛིན་གྱི་དབང་བཞི་ལེན་ཚུལ། མདོ་སྔགས་
ཀྱི་ལམ་གྱི་ལུས་ཡོངས་སུ་རྫོགས་པར་ཤར་སྒོམ་གྱི་སྒོ་ནས་བློ་སྦྱོང་ཚུལ་ཏེ་
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པའི་བླ་མའི་རྣལ་འབྱོར་གྱི་
སྙན་བརྒྱུད་བསྡུ་དོན་ཙམ་ཞིག་གསུངས་ནས། མན་ངག་དེ་རྣམས་ཀྱང་ཉམས་
ལེན་གཞན་རྣམས་དང་ཡེ་མི་འདྲ་བར། རླབས་དང་ས་ཆོད་ཤིན་ཏུ་ཆེ་ཚུལ་
རྣམས་གསུངས་ཏེ། རྗེ་ཐམས་ཅད་མཁྱེན་པ་ལ་སྤྲུལ་བའི་གླེགས་བམ་གནང་
ནས་སྙན་བརྒྱུད་ཀྱི་བདག་པོར་མངའ་གསོལ། དེའི་ཚེ་དེ་ལྟ་བུའི་སྙན་བརྒྱུད་
དངོས་སུ་ཉན་པ་པོ་ནི་སྐལ་ལྡན་གྱི་ལྷ་ཁ་ཤས་དང་། མིའི་ནང་ནས་རྗེ་བདག་
ཉིད་ཆེན་པོ་དང་རྟོགས་ལྡན་འཇམ་དཔལ་རྒྱ་མཚོ་གཉིས་ལས་མེད་གསུངས།
རྗེ་ཐམས་ཅད་མཁྱེན་པས་སྙན་བརྒྱུད་ཀྱི་གདམས་པ་དེ་རྣམས་སླར་
24

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡང་རྟོགས་ལྡན་འཇམ་དཔལ་རྒྱ་མཚོ་ལ་གནང་ནས་རྟོགས་ལྡན་པས་ཀྱང་
དགའ་ལྡན་བཀའ་བརྒྱུད་པ་རྣམས་ཀྱི་སྒྲུབ་བརྒྱུད་ཀྱི་ཆུ་འགོ་འཛུག་ཕྱིར་
དབེན་པའི་གནས་རྣམས་སུ་སྙན་བརྒྱུད་ཀྱི་གདམས་པ་དེ་རྣམས་ལ་ཐུགས་
དམ་ཆིག་སྒྲིལ་མཛད་པས་གོ་འཕང་མཐོན་པོར་གཤེགས། ཡང་རྗེ་ཐམས་
ཅད་མཁྱེན་པས་ཕྱི་རབས་ཀྱི་གདུལ་བྱའི་དོན་དུ་བླ་མ་ལྔ་བཅུ་པའི་ཊིཀྐ་དང་།
༡༨ ནཱ་རོ་ཆོས་དྲུག་གི་འཁྲིད་ཡིད་ཆེས་གསུམ་ལྡན་སོགས་སུ་བླ་མའི་རྣལ་
འབྱོར་གྱི་གདམས་པ་དེ་རྣམས་རྒྱུད་སྡེའི་ཁུངས་དང་སྦྱར་ནས་བསྡུ་དོན་ཙམ་
ཞིག་རེ་གསུངས་ནས་ཞིབ་པར་བླ་མའི་ཞལ་ལས་ཤེས་དགོས་པར་གསུངས།
༡༩ རྗེ་ཐམས་ཅད་མཁྱེན་པས་གདམས་པ་འདི་ཉིད་མཁས་གྲུབ་སྨྲ་བའི་ཉི་མ་
དང་གྲུབ་པའི་དབང་ཕྱུག་རྟོགས་ལྡན་པ་གཉིས་ལ་གསུངས་ཏེ། དེ་གཉིས་ལ་
བ་སོ་ཆོས་རྒྱན་གྱིས་གསན། བ་སོ་བས་གྲུབ་ཆེན་ཆོས་རྡོ་རྗེ་ལ་གནང་ནས
སྙན་བརྒྱུད་ཀྱི་གདམས་པ་དེ་རྣམས་སྒྲུབ་པ་ལ་དཔལ་ཤ་བ་རི་པ་ལྟ་བུ་ཞིག་
བྱ་དགོས་ལུགས་ཀྱི་བསླབ་བྱ་གནང་ནས། གྲུབ་ཆེན་གྱིས་ཀྱང་རི་དྭགས་
རྨས་མ་བཞིན་དུ། མི་མེད་པའི་དབེན་པ་ནས་དབེན་པར་རྒྱུ་ཞིང་སྙན་བརྒྱུད་
ཀྱི་གདམས་པ་རྣམས་ལ་སྒྲུབ་པ་སྙིང་པོར་མཛད་པས་སྐུ་ཚེ་དེ་ཉིད་ལ་འཇའ་
ལུས་རྡོ་རྗེའི་སྐུ་བརྙེས་ཤིང་ནུབ་གཅིག་རྗེ་བླ་མས་ཞལ་བསྟན་ཏེ། བླ་མའི་རྣལ་
འབྱོར་ཐུན་མོང་མིན་པ་སེམས་དཔའ་གསུམ་བརྩེགས་ཀྱི་གདམས་པ་འདི་
25

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཉིད་ཀྱིས་མཚོན་པའི་མདོ་སྔགས་ཀྱི་གདམས་པ་མང་པོ་གནང་། གྲུབ་ཆེན་
གྱིས་རྗེ་བླ་མའི་སྙན་བརྒྱུད་ཀྱི་གདམས་པ་རྣམས་བུམ་པ་གང་བྱོའི་ཚུལ་དུ་
རྒྱལ་བ་དབེན་ས་པ་ལ་གནང་།
དབེན་ས་པ་ཆེན་པོས་ཀྱང་རྗེ་བླ་མའི་སྙན་བརྒྱུད་རྣམས་ལ་ཐུགས་དམ་
ཆིག་སྒྲིལ་མཛད་པས་སྐུ་ཚེ་དེ་ཉིད་ལ་སངས་རྒྱས་ཀྱི་གོ་འཕང་ཐོབ་ཅིང་ཕྱི་
རབས་ཀྱི་གདུལ་བྱའི་དོན་དུ་རྗེ་བླ་མའི་སྙན་བརྒྱུད་ཀྱི་གདམས་པ་རྣམས་ཀྱི་
ལུས་རྣམ་གཞག་དང་བསྡུ་དོན་ཙམ་ཞིག་རེ་འདི་ལྟ་བུ་ཡོད་དོ་ཞེས་གོ་བའི་
མཚོན་བྱེད་དུ་ཡི་གེར་འཁོད་པར་མཛད། མཁས་གྲུབ་སངས་རྒྱས་ཡེ་ཤེས་
ཀྱིས་དབེན་ས་པ་ཆེན་པོར་རྗེ་བླ་མའི་སྙན་བརྒྱུད་ཀྱི་གདམས་པ་རྣམས་
གསན་ཏེ་ལམ་ཟབ་མོ་བླ་མ་ལྷའི་རྣལ་འབྱོར་ཐུགས་དམ་གྱི་མཐིལ་དུ་བཟུང་
ནས་དེ་ལ་བརྟན་པ་ཐོབ་པའི་རྡོ་རྗེའི་གླུ་མཛོད་ཡང་ཡང་རྡོལ། མཁས་གྲུབ་
སངས་རྒྱས་ཡེ་ཤེས་ཀྱིས་རྗེ་བླ་མའི་སྙན་བརྒྱུད་རྣམས་དང་ཁྱད་པར་བླ་མའི་
རྣལ་འབྱོར་སེམས་དཔའ་གསུམ་བརྩེགས་ཀྱི་གདམས་པ་རྣམས་པཎ་ཆེན་བློ་
བཟང་ཆོས་རྒྱན་ལ་གནང་། པཎ་ཆེན་བློ་བཟང་ཆོས་རྒྱན་གྱིས་རྗེ་བླ་མའི་སྙན་
བརྒྱུད་ཐུན་མོང་མིན་པ་སངས་རྒྱས་ལས་ཀྱང་དཀོན་པའི་བླ་མའི་རྣལ་འབྱོར་
སེམས་དཔའ་གསུམ་བརྩེགས་ཀྱི་གདམས་པ་འདི་ཉིད་ཉམས་པ་ལ་ལྷག་པར་
བཟོད་གླགས་མེད་པའི་ཐུགས་ཀྱིས་གདམས་པ་དེ་རྣམས་ཀྱི་ཆོ་ག་ནག་
26

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
འགྲོས་སུ་བཀོད་པ་བླ་མ་མཆོད་པ་བདེ་སྟོང་དབྱེར་མེད་མར་གྲགས་པ་འདི་
ཉིད་མཛད་པས། དེང་དུས་སྐྱ་སེར་བྱིས་པ་ཀློག་ཤེས་པ་ཚུན་ཆད་ཀྱིས་ཀྱང་
རྒྱ་བོད་ཀྱི་མཁས་གྲུབ་དམ་པ་རྣམས་ཀྱི་སྙན་ནས་སྙན་དུ་བརྒྱུད་པའི་མན་
ངག་རིག་པའི་གནས་ལྔ་ལ་སྦྱངས་པའི་མཁས་པར་གྲགས་པ་རྣམས་ཀྱིའང་
སྤྱོད་ཡུལ་དུ་མ་གྱུར་པ་རྣམས་ལ་ཅི་དགར་སྤྱོད་ཆོག་པ་འདི་བཞིན་བྱུང་བས་
པཎ་ཆེན་བློ་བཟང་ཆོས་རྒྱན་དགེ་ལུགས་པའི་ཕྱོགས་འཛིན་ཀུན་ལ་བཀའ་
དྲིན་ཤིན་ཏུ་ཆེ་ཟེར་བ་ཡང་དེ་ལ་ཟེར་གྱི། བརྒྱ་བཞི། ཁ་འབར་མ་སོགས་གྲོང་
ཆོག་གི་ཟ་ཆོས་འཐུང་ཆོས་འགའ་ཞིག་ལྗགས་རྩོམ་མཛད་པ་ལ་བཀའ་དྲིན་
ཆེ་བར་འཛིན་ཅིང་སྨྲ་བ་ནི་རང་གི་མཚང་འདྲུ་བ་མེད་པར་རྡོལ་བའི་གཏམ་
ཡང་དག་པའོ།།
ཆོས་ལ་ཡིད་ཆེས་བསྐྱེད་པའི་ཕྱིར་གདམས་པའི་ཆེ་བ་བཤད་པ།
གཉིས་པ་ཆོས་ལ་ཡིད་ཆེས་བསྐྱེད་པའི་ཕྱིར་གདམས་པའི་ཆེ་བ་བཤད་
པ་ནི། བླ་མ་མཆོད་པའི་གཞུང་དུ།
དེ་ཡང་ཐར་འདོད་རྣམས་ཀྱི་ཕུན་སུམ་ཚོགས་པ་ཐམས་ཅད་ཀྱི་གཞི་
རྟེན་ལེགས་ཚོགས་མ་ལུས་པའི་འབྱུང་གནས། མཆོག་དང་ཐུན་མོང་གི་
དངོས་གྲུབ་མཐའ་ཡས་པ་ཀུན་གྱི་རྩ་བ། ཐེག་པ་མཆོག་གི་རྣལ་འབྱོར་པ་
27

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྣམས་ཀྱིས་ཉམས་སུ་བླང་བར་བྱ་བའི་མན་ངག་མཐའ་དག་གི་གནད་བསྡུས་
པ་ནི་རང་ལ་ལམ་ཕྱིན་ཅི་མ་ལོག་པར་སྟོན་པའི་དགེ་བའི་བཤེས་གཉེན་ཚུལ་
བཞིན་དུ་བསྟེན་པ་ལ་རག་ལས་པ་ཡིན་ཏེ། ༢༠ བེའུ་བུམ་སྔོན་པོ་ལས། མན་
ངག་ཐམས་ཅད་བསྡུས་པའི་འགོ་ནི། །བཤེས་གཉེན་དམ་པ་མི་བཏང་བ་ཡིན།།
དེ་ལ་དད་དང་བྱང་ཆུབ་སེམས་སོགས། །ཡོན་ཏན་ཀུན་འབྱུང་ཀུན་གྱི་གཏེར་
ཡིན། ༢༡ །ཅེས་གསུངས་ཤིང་། རྗེ་ཐམས་ཅད་མཁྱེན་པས་ཀྱང་། དེ་ནས་འདི་
ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིག་པའི་རྩ་བ་
ནི། །ལམ་སྟོན་བཤེས་གཉེན་དམ་པ་འབད་པ་ཡིས།།བསམ་དང་སྦྱོར་བས་
ཚུལ་བཞིན་བསྟེན་པར་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །
བཀའ་བཞིན་བསྒྲུབ་པའི་མཆོད་པས་མཉེས་པར་བྱེད། །རྣལ་འབྱོར་ངས་ཀྱང་
ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ།༢༢།
ཞེས་དང་། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། ཡོན་ཏན་ཀུན་
གྱི་རྩ་བ་དྲིན་ཅ ན་རྗེ།༢༣ །ཞེས་གསུངས་ཤིང་།
བླ་མ་ལྔ་བཅུ་པ་ལས་ཀྱང་། དངོས་གྲུབ་སློབ་དཔོན་རྗེས་འབྲང་ཞེས། །རྡོ་
རྗེ་འཛིན་པ་ཉིད་གསུང་བར། །ཤེས་ནས་དངོས་པོ་ཐམས་ཅད་ཀྱིས། །བླ་མ་
ཡོངས་སུ་མཉེས་པར་བྱ། ༢༤ །ཞེས་དང་། ཡོན་ཏན་རིན་པོ་ཆེ་སྡུད་པ་ལས་
ཀྱང་། སློབ་མ་བཟང་པོ་བླ་མར་གུས་ལྡན་དེ་དག་གིས། །བླ་མ་མཁས་པ་
28

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རྣམས་ལ་རྟག་ཏུ་བརྟེན་པར་བྱ། །ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་
འབྱུང་། །དེ་དག་ཤེས་རབ་ཕ་རོལ་ཕྱིན་པ་རྗེས་སུ་སྟོན། །སངས་རྒྱས་ཆོས་
རྣམས་དགེ་བའི་བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་
རྒྱལ་བ་དེ་སྐད་གསུངས།༢༥ །ཞེས་གསུངས་པའི་ཕྱིར།
དེ་བས་ན་སློབ་མའི་ཚོགས་གསོག་པ་དང་སྒྲིབ་པ་སྦྱོང་བའི་ཞིང་དུ་
སངས་རྒྱས་ཐམས་ཅད་ལས་ཀྱང་རྡོ་རྗེ་སློབ་དཔོན་ལྷག་སྟེ། སྡོམ་འབྱུང་ལས།
འདི་ནི་རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་
རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག ༢༦ །ཅེས་གསུངས་སོ།།
རྒྱུ་མཚན་དེ་ལྟར་ན། ལམ་གྱི་གནད་ཚང་བའི་བླ་མའི་རྣལ་འབྱོར་སྒོམ་པ་ནི་
དལ་འབྱོར་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་པས་འདི་ལྟར་
ཉམས་སུ་བླང་བར་བྱའོ། །ཞེས་གསུངས་ཏེ།
དེ་དག་གིས་ནི་འཁོར་བའི་བདེ་སྐྱིད་སྙན་གསུམ་སོགས་ལེགས་
ཚོགས་ཕྲ་མོ་ཚུན་ཆད་ནས་ཐེག་པ་ཆེ་ཆུང་གི་ལམ་འབྲས་བུ་དང་བཅས་པའི་
བར་གོང་ན་མེད་པའི་ལེགས་ཚོགས་ཐམས་ཅད་བླ་མ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་པ་ཡོད་ན་ཡོད་པ་དང་མེད་ན་མེད་པའི་རྗེས་སུ་
འགྲོ་ལྡོག་དང་། ཚོགས་གསོག་པ་དང་སྒྲིབ་པ་སྦྱོང་བའི་ཞིང་དུའང་སངས་
རྒྱས་ཐམས་ཅད་ལས་ཀྱང་བླ་མ་ལྷག་པར་བསྟན་ལ། དེ་ཡང་བླ་མའི་རྣལ་
29

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འབྱོར་འདི་ནི་ཚོགས་རླབས་པོ་ཆེ་བདེ་བླག་ཏུ་རྫོགས་པའི་ཐབས་ཕུལ་དུ་
བྱུང་བ་ཡིན་ཏེ། བདེ་མཆོག་རྩ་རྒྱུད་ལས། སློབ་དཔོན་ལུས་སུ་ལེགས་གནས་
ཏེ། །སྒྲུབ་པ་པོ་ལས་མཆོད་པ་ལེན། ༢༧ །ཞེས་དང་། བསོད་ནམས་ཆུང་བའི་
སྒྲུབ་པོས་ཀྱང་། །དེ་མཉེས་བྱས་པས་རྙེད་པར་འགྱུར། ༢༨ །ཞེས་གསུངས་ཏེ།
ལུང་འདི་གཉིས་ཀྱི་དོན་བརྒྱུད་འགྲེལ་སྦས་དོན་ཀུན་གསལ་དུ། ཚེ་སྟོད་ལ་
བསོད་ནམས་ཆུང་བའི་སྒྲུབ་པ་པོ་ཡང་སློབ་དཔོན་མཚན་ཉིད་དང་ལྡན་པ་
ཞིག་དང་མཇལ་ཏེ་མཆོད་པར་བྱས་ན་ཧེ་རུ་ཀ་སློབ་དཔོན་གྱི་ལུས་སུ་
བཞུགས་ནས་སློབ་མའི་བསོད་ནམས་བསྐྱེད་པས་ཚོགས་མྱུར་དུ་རྫོགས་
པར་མཛད་ནས་ཚེ་སྨད་ལ་ཕྱག་རྒྱ་ཆེན་པོའི་དངོས་གྲུབ་ཐོབ་པར་གསུངས་
སོ།། ༢༩
བཤད་རྒྱུད་རྡོ་རྗེ་ཕྲེང་བ་ལས། ལུས་ནི་འདི་ཉིད་ཀུན་ལ་འདིར། །དེ་
བཞིན་གཤེགས་པ་ཐམས་ཅད་ཞུགས། །སྐུ་ཡི་དཀྱིལ་འཁོར་ཞེས་བརྗོད་པ། །
རྡོ་རྗེ་སེམས་དཔའ་ཉིད་ཀྱི་སྐུ། །རྡོ་རྗེ་སེམས་དཔའི་དབྱེ་བ་ཡིས། །རྫོགས་
པའི་སངས་རྒྱས་མ་ལུས་འདི། །ལུས་པ་མེད་པ་སངས་རྒྱས་སྐུ། །སྐྱེ་བ་འདི་
ལ་རྣལ་འབྱོར་པ། །མྱ་ངན་འདས་པ་མྱུར་དུ་འཐོབ། ༣༠ །ཅེས་བླ་མའི་ལུས་
དཀྱིལ་བསྒོམ་པའི་ཕན་ཡོན་དང་། ཁྱོད་ཀྱི་དགེ་བ་ཡོངས་སྦྱིན་པ། །དེ་བས་
རྡོ་རྗེ་སློབ་དཔོན་གྱི། །ལུས་ལ་རྒྱལ་བ་ཐམས་ཅད་བཞུགས། །མཐོང་ན་དོན་
30

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ནི་ཡོད་པ་ཀྱེ། །ཕྱི་མའི་དུས་ན་སེམས་དཔའ་ཆེ། །དེ་བས་སེམས་ཅན་ཐམས་
ཅད་ཀྱི། །ལྷ་ཡི་མཆོད་པའི་ཡོ་བྱད་ཀྱིས། །རབ་ཏུ་འབད་དེ་བླ་མ་བསྟེན། ༣༡ །
ཞེས་ལུས་སྲོག་ལོངས་སྤྱོད་གཞན་ལ་ཡོངས་སུ་སྦྱིན་པའི་དགེ་བ་བས་གང་
གི་ཕུང་ཁམས་སྐྱེ་མཆེད་སོགས་སྐུའི་ཆ་ཤས་ཐམས་ཅད་ཕྱོགས་བཅུའི་རྒྱལ་
བ་སྲས་བཅས་ཀྱི་རྣམ་པར་བསྐྱེད་པའི་རྡོ་རྗེ་སློབ་དཔོན་འབད་པས་མཆོད་ན་
བསོད་ནམས་ཤིན་ཏུ་ཆེ་བར་གསུངས་ལ། ཁྱད་པར་བདེ་མཆོག་བསྐྱེད་རིམ་
འདོད་འཇོ་ལས། ཕྱི་རྡུལ་མཚོན་དང་རས་བྲིས་སྒྲུབ་གཞི་བྱས་ནས་དཀྱིལ་
འཁོར་བསྒོམ་པ་ལས་ནང་ཕུང་ཁམས་སྐྱེ་མཆེད་སོགས་སྒྲུབ་གཞི་བྱས་ནས་
ལུས་དཀྱིལ་བསྒོམ་པ་ཚོགས་མྱུར་དུ་རྫོགས་པར་བྱེད་པ་ལ་རླབས་ཤིན་ཏུ་
ཆེ་བ་རྒྱུ་མཚན་དང་བཅས་ཏེ་གསུངས། ༣༢ བླ་མ་ལྔ་བཅུ་པ་ལས་ཀྱང་། རྡོ་
རྗེ་སློབ་དཔོན་གཅིག་ལ་སེམས་དང་བས་ཡོ་བྱད་གང་བཟང་བཟང་ཕུལ་ན་
དེས་ཕྱོགས་བཅུའི་རྒྱལ་བ་ཐམས་ཅད་མཆོད་པར་འགྱུར་བས་ཚོགས་བདེ་
བླག་ཏུ་རྫོགས་ནས་མཆོག་གི་དངོས་གྲུབ་ཐོབ་པར་འགྱུར་བར་གསུངས་
སོ།།༣༣
བླ་མའི་རྣལ་འབྱོར་འདི་ལས་སྒྲིབ་སྟོབས་ཆེན་རྣམས་མྱུར་དུ་སྲེག་པར་
བྱེད་པའི་དུས་མཐའི་མེ་དང་འདྲ་སྟེ། འཇམ་དཔལ་ཞལ་ལུང་ལས། འདི་ཡི་
དོན་ལྡན་འགའ་ཞིག་ལ།།ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་
31

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པ་ལེན། །དེ་མཉེས་དེ་ཡིས་རང་གི་རྒྱུད། །ལས་ཀྱི་སྒྲིབ་པ་དག་བྱེད་པའོ།༣༤།
ཞེས་རྡོ་རྗེ་སློབ་དཔོན་མཚན་ཉིད་དང་ལྡན་པ་འགའ་ཞིག་ལ་བསམ་སྦྱོར་
གཉིས་ཀྱིས་བསྟེན་ཚུལ་ཕྱིན་ཅི་མ་ལོག་པ་བྱས་ན་འཇམ་དཔལ་ཉིད་སློབ་
དཔོན་གྱི་ལུས་སུ་བཞུགས་ཏེ་སྒྲུབ་པོ་དེའི་མཆོད་པ་བདག་གིར་བཞེས་ཏེ་
སྒྲིབ་པ་སྦྱོང་བར་མཛད་པས་ལས་སྒྲིབ་མྱུར་དུ་འདག་པར་གསུངས་ལ། ཕྱག་
ཆེན་ཐིག་ལེ་ལས། ཇི་ལྟར་མེ་ཡིས་ཤིང་ཚིག་པ། །སྐད་ཅིག་གིས་ནི་ཐལ་བར་
བྱེད།།གལ་ཏེ་དེ་བཞིན་དཔལ་བླ་མ། །མཉེས་ན་སྐད་ཅིག་གིས་སྡིག་འཚིག༣༥།
ཅེས་དང༌། རྗེ་བཙུན་མི་ལས་སྐུ་ཚེ་སྟོད་མཐུ་དང་སེར་བས་མི་སུམ་ཅུ་དང་
འདབ་ཆགས་བྱེའུ་སོགས་སྲོག་ཆགས་མང་པོ་བསད་པའི་ལས་ཚབ་ཆེན་
བསགས་ཀྱང་། བླ་མ་མར་པ་དང་མཇལ་ནས་དཀའ་སྤྱད་དྲག་པོས་བསྟེན་
པས་ལོ་འགའ་ཞིག་གི་རིང་ལ་ལས་སྒྲིབ་སྟོབས་ཆེན་འདག་ནས་ཕྱག་རྒྱ་ཆེན་
པོའི་དངོས་གྲུབ་ཐོབ་པ་དང་། དམ་པ་མང་པོས་བླ་མའི་ཕྱོགས་སུ་དཀའ་སྤྱད་
མཛད་པས་ལས་སྒྲིབ་དག་ནས་མངོན་ཤེས་རྫུ་འཕྲུལ་སོགས་ཡོན་ཏན་ཁྱད་
པར་ཅན་ཐོབ་པའི་ལོ་རྒྱུས་མང་དུ་ཡོད་པས་སྡིག་པ་སྦྱོང་བ་ལའང་བཤེས་
གཉེན་བསྟེན་ཚུལ་འདི་ལས་སྟོབས་ཆེ་བ་མེད་དོ།།
མདོ་སྔགས་གང་གི་སྒོ་ནས་སངས་རྒྱས་སྒྲབ་ཀྱང་བཤེས་གཉེན་བསྟེན་
ཚུལ་ལམ་བླ་མའི་རྣལ་འབྱོར་ཤུགས་དྲག་པོ་ཞིག་ཡོད་ན་ཆེས་མྱུར་བ་ཡིན་
32

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཏེ། ཕར་ཕྱིན་ཐེག་པའི་རང་ལམ་གྱིས་སངས་རྒྱས་སྒྲུབ་ཀྱང་ལུས་སྲོག་
ལོངས་སྤྱོད་གང་ལའང་ལྟོས་པ་མེད་པར་བཤེས་གཉེན་བསྟེན་པའི་ཚུལ་
ཤུགས་དྲག་པོ་ཞིག་ཡོད་ན་ལམ་གྱི་བགྲོད་པ་ཆེས་མྱུར་བ་ནི་བྱང་ཆུབ་
སེམས་དཔའ་རྟག་ཏུ་ངུས། ཚོགས་ལམ་ཆུང་ངུ་ནས་ས་བརྒྱད་པའི་བར་ལོ་
འགའ་ཞིག་གི་རིང་ལ་མངོན་དུ་མཛད་པ་ལྟ་བུ་སྟེ། དེ་ཡང་བདག་གི་དཔལ་
ལྡན་བླ་མ་དམ་པའི་ཞལ་ནས། རྟག་ངུས་ལོ་ཁ་ཤས་ཀྱི་རིང་ལ་ཐེག་པ་ཆེན་
པོའི་ས་ལམ་མང་པོ་ཞིག་མངོན་དུ་མཛད་པ་ནི་བཤེས་གཉེན་བསྟེན་ཚུལ་གྱི་
མྱུར་ཁྱད་ལས་བྱུང་བ་ཡིན་གྱི།
ཕར་ཕྱིན་རང་ལམ་ལ་དེ་འདྲའི་མྱུར་ཁྱད་མི་སྲིད་ཅེས་ཡང་ཡང་
གསུངས་སོ། ༣༦ །རྡོ་རྗེ་ཐེག་པའི་ལམ་གྱིས་སངས་རྒྱས་སྒྲུབ་ཀྱང་བླ་མའི་
རྣལ་འབྱོར་ཤུགས་དྲག་ཡོད་ན་ཆེས་མྱུར་བ་ནི། བླ་མ་ལྔ་བཅུ་པ་ལས། རང་
གི་དམ་ཚིག་སློབ་དཔོན་ནི། །སྦྱིན་མིན་བུ་དང་ཆུང་མ་དང་། །རང་སྲོག་གིས་
རྟག་བསྟེན་བྱ་ན། །ལོངས་སྤྱོད་གཡོ་བས་སྨོས་ཅི་དགོས། །གང་ཕྱིར་བསྐལ་
པ་བྱེ་བ་ནི། །གྲངས་མེད་པར་ཡང་རྙེད་དཀའ་བའི། །སངས་རྒྱས་ཉིད་ཀྱང་
བརྩོན་ལྡན་ལ། །ཚེ་འདི་ཉིད་ལ་སྟེར་བར་བྱེད། ༣༧ །ཅེས་ལུས་སྲོག་ལོངས་
སྤྱོད་གང་ལའང་ལྟོས་པ་མེད་པར་རྡོ་རྗེ་སློབ་དཔོན་ཚུལ་བཞིན་དུ་བསྟེན་ཅིང་
སྔགས་ལམ་སྒྲུབ་པའི་བརྩོན་འགྲུས་དྲག་པོ་དང་ལྡན་ན་ཐབས་གཞན་གྱིས་
33

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བསྐལ་པ་གྲངས་མེད་མང་པོར་སྒྲུབ་དགོས་པའི་སངས་རྒྱས་ཀྱི་གོ་འཕང་ཡང་
ཚེ་གཅིག་ལུས་གཅིག་ལ་འཐོབ་པར་གསུངས་སོ།།
དེ་ལྟར་ན་ཕར་ཕྱིན་ཐེག་པའི་མྱུར་ལམ་བདག་པས་གཞན་གཅེས་པའི་
བྱང་ཆུབ་ཀྱི་སེམས་དང་དེས་དྲངས་པའི་བྱ་དཀའ་བའི་སྤྱོད་པ་རྣམས་དང་།
བླ་མ་ལ་སངས་རྒྱས་ལས་ཀྱང་ལྷག་པའི་དད་གུས་དང་ལུས་སྲོག་ལོངས་
སྤྱོད་གང་ལ་ཡང་ལྟོས་པ་མེད་པར་བླ་མའི་ཕྱོགས་སུ་དཀའ་བ་སྤྱད་པའི་
བཤེས་གཉེན་བསྟེན་ཚུལ་གཉིས་ཚོགས་བྱུང་ན་ཕར་ཕྱིན་ཐེག་པའི་ལམ་གྱི་
བགྲོད་པ་ཆེས་མྱུར་བ་དང་། རྡོ་རྗེ་ཐེག་པའི་མྱུར་ལམ་རྒྱུད་སྡེ་འོག་མར་ལྷ་
དང་སྟོང་པའི་རྣལ་འབྱོར་ལ་བརྟེན་ནས་མིག་སྨན། ས་འོག རིག་འཛིན་གྱི་
དངོས་གྲུབ་ལྟ་བུའི་སྒོ་ནས་ཚོགས་རླབས་པོ་ཆེ་མྱུར་དུ་རྫོགས་པའི་ཐབས་
མཁས་ཀྱི་འཕྲུལ་ཞིག་ཡོད་ལ། དེ་ཡང་བླ་མའི་རྣལ་འབྱོར་སྲོག་ཏུ་བྱས་ནས་
སྒྲུབ་དགོས་པར་ཡང་ཡང་གསུངས་པ་དང༌། རྒྱུད་སྡེ་གོང་མའི་སྐབས་སུ་དོན་
དམ་བདེན་པ་ལྷན་སྐྱེས་ཀྱི་བདེ་སྟོང་དང་ཀུན་རྫོབ་བདེན་པ་སྒྱུ་མའི་སྐུ་གཉིས་
ཀྱི་སྒོ་ནས་བསྐལ་པ་གྲངས་མེད་མང་པོའི་ཚོགས་གཉིས་རླབས་པོ་ཆེ་མྱུར་དུ་
འདུམ་པའི་ཐབས་མཁས་ཀྱི་འཕྲུལ་ཞིག་ཡོད་ལ། བདེན་གཉིས་ཀྱི་རྫོགས་
རིམ་དེ་ཡང་བླ་མའི་རྣལ་འབྱོར་སྲོག་ཏུ་བྱས་ནས་སྒྲུབ་ན་ཆེས་མྱུར་བར་
འགྲུབ་ཅིང་། དེ་མེད་ན་མི་འབྱུང་བར་མགོན་པོ་བདེ་བ་ཆེན་པོ། གྲུབ་ཆེན་ས་
34

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ར་ཧ། དཔལ་མགོན་འཕགས་པ་ཀླུ་སྒྲུབ་རྣམས་ཀྱིས་རྣམ་གྲངས་དུ་མར་
གསུངས་པས་དེ་ལྟ་བུའི་རྡོ་རྗེ་ཐེག་པའི་མྱུར་ལམ་རྣམས་དང་བླ་མའི་རྣལ་
འབྱོར་ཤུགས་དྲག་གཉིས་ཚོགས་བྱུང་ན་གསང་སྔགས་ཀྱི་ལམ་གྱི་བགྲོད་པ་
ཆེས་མྱུར་བ་ཡིན་པས་བླ་མའི་རྣལ་འབྱོར་འདི་ནི་མདོ་སྔགས་གཉིས་ཀའི་
ཐུན་མོང་བའི་མྱུར་ལམ་ཡང་ཡིན་ནོ།།
དེས་ན་གོང་གི་མྱུར་ལམ་དེ་དག་གི་གནད་མཐའ་དག་གཅིག་ཏུ་དྲིལ་
བའི་མན་ངག་མཐར་ཐུག་པ་ནི་མདོ་སྔགས་ཀྱི་ལམ་གྱི་ལུས་ཡོངས་སུ་
རྫོགས་པའི་བླ་མའི་རྣལ་འབྱོར་འདི་ཉིད་ཡིན་ཏེ། དོན་དེ་ལ་དགོངས་ནས་
བདག་གི་དཔལ་ལྡན་བླ་མ་དེ་ཉིད་ཀྱི་ཞལ་སྔ་ནས། མྱུར་བ་མྱུར་བར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། ཞེས་པའི་མྱུར་བ་དང་
པོ་མདོ་སྔགས་ཀྱི་ལམ་གྱི་གནད་མཐའ་དག་ཚང་བའི་ལམ་གྱི་རིམ་པ་དང་།
མྱུར་བ་གཉིས་པ་བླ་མའི་རྣལ་འབྱོར་ལ་གོ་དགོས་པ་ཡིན་ཞེས་ཡང་ཡང་
གསུངས་སོ།།
མཆོག་ཐུན་མོང་གི་དངོས་གྲུབ་རྣམས་ཀྱང་བླ་མའི་རྣལ་འབྱོར་ལ་བརྟེན་
ན་དཀའ་ཚེགས་མེད་པར་མྱུར་དུ་འཐོབ་པར། གུར་ལས།རྡོ་རྗེ་སེམས་དཔའ་
སངས་རྒྱས་དང༌། །རྡོ་རྗེ་ཆོས་དང་གཟི་བརྗིད་དང༌། །བདུན་གྱི་རྒྱལ་པོའི་
དངོས་གྲུབ་རྣམས། །གང་ཕྱིར་དེ་ཡིས་དཀའ་བ་མེད། །མིག་སྨན་དང་ནི་རྐང་
35

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མགྱོགས་དང་། །རལ་གྲི་ས་འོག་སྒྲུབ་པ་དང༌། །རིལ་བུ་དང་ནི་མཁའ་སྤྱོད་དང།།
མི་སྣང་བ་དང་བཅུད་ཀྱི་ལེན། །གང་ཕྱིར་ཡེ་ཤེས་རྡོ་རྗེ་ཡང༌། །མཉེས་པས་
མྱུར་དུ་འཐོབ་པར་འགྱུར།༣༨ །ཞེས་གསུངས་པས་དངོས་གྲུབ་མྱུར་དུ་
འགུགས་པའི་ལྕགས་ཀྱུའང་ཡིན་ནོ།།
དེར་མ་ཟད་གདམས་པ་འདིར་ནི་རྒྱལ་བས་གསུངས་པའི་མདོ་རྒྱུད་
དགོངས་འགྲེལ་རྩོད་མེད་དང་བཅས་པ་ཐམས་ཅད་ཀྱི་གནད་མཐའ་དག་སྐྱེས་
བུ་གསུམ་གྱི་ལམ་གྱི་རིམ་པར་ཧྲིལ་གྱིས་དྲིལ་ནས་སྟན་ཐོག་གཅིག་ཏུ་
ཉམས་སུ་བླང་ཚུལ་གྱི་མན་ངག་ཁྱད་པར་ཅན་རྣམས་གསལ་བར་བཞུགས་
པས། བསྟན་པ་ཐམས་ཅད་འགལ་མེད་དུ་རྟོགས་པ། གསུང་རབ་ཐམས་ཅད་
གདམས་པར་འཆར་བ། རྒྱལ་བའི་དགོངས་པ་བདེ་བླག་ཏུ་རྙེད་པ། ཉེས་སྤྱོད་
ཆེན་པོ་རང་འགག་ཏུ་འགྲོ་བའི་ཆེ་བ་བཞི་ཡང་འབྱུང་ལ། སྐྱེས་བུ་ཆེན་པོའི་
སྐབས་ཡིད་འོང་གི་བྱམས་པ་བསྒྲུབ་ཚུལ་ལ་བྱམས་འཇམ་དབྱངས་གཉིས་
ནས་བརྒྱུད་པའི་མན་ངག་མི་འདྲ་བ་གཉིས་ཡོད་ཀྱང་། དེ་གཉིས་ཀའང་ཕན་
ཚུན་བསྲེས་ནས་སྟབས་གཅིག་ཏུ་ཉམས་སུ་བླང་ཚུལ་གྱི་སྙན་བརྒྱུད་ཐུན་
མོང་མིན་པ་རྣམས་དང་བློ་སྦྱོང་དོན་བདུན་མའི་གནད་ཐམས་ཅད་ཀྱང་
གདམས་པ་འདིར་གསལ་བར་བཞུགས་པས། རྡོ་རྗེ་ཉི་མ་ལྗོན་ཤིང་བཞིན། །
གཞུང་དོན་ལ་སོགས་ཤེས་པར་བྱ། །མན་ངག་བདུད་རྩིའི་སྙིང་པོ་འདི། །
36

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གསེར་གླིང་པ་ནས་བརྒྱུད་པ་ཡིན། །སྙིགས་མ་ལྔ་པོ་བདོ་བ་འདི། །བྱང་ཆུབ་
ལམ་དུ་བསྒྱུར་བ་ཡིན། ༣༩།ཞེས་པའི་ཆེ་བ་རྣམས་དང་། རྒྱུད་སྡེ་ཐམས་ཅད་
ཀྱི་སྙིང་པོ་ལམ་རིམ་གཉིས་ཀྱི་གནད་ཐམས་ཅད་ཀྱང་གདམས་པ་འདིར་ཚང་
བས་རིམ་གཉིས་ཀྱི་ཆེ་བ་ཇི་སྙེད་ཅིག་གསུངས་པ་རྣམས་ཀྱང་འདི་ལས་
འབྱུང་བས་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་མཐའ་དག་བསྡུས་པའི་
ཉིང་ཁུ་ལྟ་བུའི་གདམས་པ་འདི་ཉིད་བཤད་པ་དང་སྒྲུབ་པའི་ངལ་བས་བདག་
བློ་ཚིམ་པ་མེད་དོ། །འདི་དག་ནི་གདམས་པ་འདིའི་ཆེ་བ་རྣམས་ཀྱི་དོན་བསྡུ་
ཙམ་ཞིག་བཀོད་པ་ཡིན་གྱི། ཁུངས་རྣམས་མང་བས་འཇིགས་ནས་མ་དྲངས་
ཤིང་གོང་དུ་བཤད་པའི་གདམས་པའི་བརྒྱུད་པ་དང་གདམས་པའི་ཆེ་བ་འདི་
ལ་བརྟེན་ནས་ཕྱག་ཆེན་གྱི་བརྒྱུད་པ་དང་ཆེ་བ་གཉིས་ཀྱང་ཤེས་པར་ནུས་
པས་ལོགས་སུ་མ་སྨོས་སོ།།
གདམས་པ་འདི་ཉིད་གང་གིས་ཉམས་སུ་བླང་བའི་རྟེན་ཡང་སྐྱེས་བུ་
གསུམ་གྱི་ལམ་ལ་རིམ་པ་བཞིན་དུ་བློ་སྦྱང་བས་མ་མཐའང་བྱང་ཆུབ་ཀྱི་
སེམས་ལ་རྩོལ་བཅས་ཀྱི་མྱོང་བ་ཅུང་ཟད་སྐྱེས་པ་སྔོན་དུ་བཏང་ནས་དབང་
བསྐུར་ཐོབ་པ་ཞིག་དགོས་ལ། དེ་ཡང་གདམས་པ་འདི་ཉིད་གསང་བདེ་
འཇིགས་གསུམ་ཡ་མ་བྲལ་བར་ཉམས་སུ་བླང་བའི་ཉམས་ལེན་གྱི་ཕྱོགས་
མཐུན་ཡིན་པས་རྒྱུད་སྡེ་འོག་མའི་དབང་བསྐུར་ཙམ་གྱིས་མི་ཆོག་པར་
37

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གསང་བདེ་འཇིགས་གསུམ་གང་རུང་གི་དབང་བཞི་རྒྱུད་སྡེ་ནས་གསུངས་པ་
ལྟར་བསྐུར་བ་ལེགས་པར་ཐོབ་པ་ཞིག་དགོས་ཏེ། གཞན་དབང་མ་ཐོབ་པས་
འདི་ཉམས་སུ་བླ་ན་ཁེ་ཆུང་ཞིང་གཉན་ཤིན་ཏུ་ཆེ་བའི་ཚུལ་རྒྱུད་སྡེའི་ཁུངས་
ལ་བརྟེན་ནས་ཤེས་པར་བྱའོ། །གང་དུ་སྒྲུབ་པའི་གནས་ཀྱང་གདམས་པ་འདི་
ལ་སྙིང་ནས་སྒྲུབ་པ་སྙིང་པོར་བྱེད་འདོད་པ་རྣམས་ཀྱིས་ནི་གང་བྱུང་བྱུང་
གིས་མི་ཆོག་པར་མདོ་རྒྱུད་ཀུན་ནས་བསྔགས་པའི་སྒྲུབ་པའི་གནས་མཚན་
ཉིད་ཚང་བའམ། མ་མཐའང་དགེ་སྦྱོར་གྲོགས་སུ་འགྱུར་བའི་ཡིད་མཐུན་གྱི་
གནས་ཤིག་དགོས་ཏེ། དབེན་པའི་གནས་ཀྱི་མཚན་ཉིད། གནས་དེར་ཀུན་ཏུ་
སྤྱོད་པའི་ཚུལ། བསམ་པ་ཇི་ལྟ་བུ་ཞིག་གིས་གནས་པའི་ཚུལ་རྣམས་བསླབ་
བཏུས་སུ། མདོའི་ཁུངས་དྲངས་ནས་ཞིབ་ཏུ་བཤད་ཅིང༌། ༤༠ མདོ་སྡེ་རྒྱན་
དང་། ༤༡ འདུས་པའི་རྩ་བཤད་ཀྱི་རྒྱུད་གཉིས་དང་།༤༢ དཔུང་བཟང་གིས་
ཞུས་པ་༤༣ རྣམས་ནས་ཀྱང་གནས་ཀྱི་མཚན་ཉིད་བཤད་ཀྱང་ཁུངས་
རྣམས་མ་དྲངས་སོ།།
ཆེ་བ་གཉིས་ལྡན་གྱི་གདམས་པ་ཇི་ལྟར་ཉམས་སུ་ལེན་ཚུལ་
ལས་ཐུན་གྱི་ངོ་བོ་ལ་ཇི་ལྟར་བྱ་བ།
གསུམ་པ་ཆེ་བ་གཉིས་ལྡན་གྱི་གདམས་པ་ཇི་ལྟར་ཉམས་སུ་ལེན་ཚུལ་
38

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་
བའོ། །
ཐུན་གྱི་ངོ་བོ་ལ་ཇི་ལྟར་བྱ་བ།
དང་པོ་ལ་སྔོན་འགྲོ།དངོས་གཞི། མཇུག་ཏུ་ཇི་ལྟར་བྱ་བའི་ཚུལ་ལོ།།
སྤྱིའི་སྔོན་འགྲོ་ཀུན་སློང་བཅོས་ཏེ་སྐྱབས་འགྲོ་སེམས་བསྐྱེད་བྱ་ཚུལ།
དང་པོ་ལ་སྤྱིའི་སྔོན་འགྲོ་ཀུན་སློང་བཅོས་ཏེ་སྐྱབས་འགྲོ་སེམས་བསྐྱེད་
བྱ་ཚུལ་ནི། དེ་ལྟར་དབང་བསྐུར་བས་གདམས་པ་འདི་ཉིད་སྒྲུབ་པའི་སྣོད་རུང་
དུ་བྱས་པའི་གང་ཟག་གིས། གནས་ཀྱི་སྐྱོན་དང་བྲལ་ཞིང་ཡོན་ཏན་ལྡན་པའི་
ས་ཕྱོགས་སུ་རླུང་དང་ཁ་ཆར་སོགས་ཀྱི་འཇིགས་པ་ལས་སྐྱོབ་པའི་ཕུག་
གམ། ཤིང་དྲུང་ངམ། སྤྱིལ་བུ་སོགས་རང་ཉིད་གང་དུ་འདུག་པའི་གནས་ཉེ་
འཁོར་ཚུན་ཆད་ཆག་ཆག་དང་ཕྱག་བདར་ལྟ་བུས་གཙང་སིང་ངེ་བ་རང་
གཞན་ཀུན་གྱི་དང་བ་འདྲེན་པོ་ཞིག་བྱ་དགོས་པ་ནིབྲམ་ཟེ་ནུ་བོ་དྲུག་གི་སྐྱེས་
རབས་དང། བླ་མ་གསེར་གླིང་པ་ཆེན་པོའི་ཕྱག་ལེན་ལྟར་ཡིན་པས། དེའི་
ཚུལ་ཡང་། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་རང་
གཞན་སེམས་ཅན་ཐམས་ཅད་ཀྱི་རྒྱུད་ལ་ཉོན་མོངས་དུག་གསུམ་དང་དེ་ཡིས་
39

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཉེ་བར་བསགས་པའི་ལས་ངན་འབྲས་བུ་དང་བཅས་པ་ཐམས་ཅད་འདི་ནས་
བཟུང་སྟེ། རིན་ཆེན་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་གཉིས་
འཇག་ཕྱགས་སམ། སྤེན་ཕྱགས་དང༌། རྔ་ཕྱགས་སོགས་ཀྱི་རྣམ་པར་ཤར་བ་
འདིས་འདི་ཡན་ཆད་སྦྱར་ན་ཡང་རུང་བར་མངོན་ལ་མ་སྦྱར་ནའང་ཆད་པའི་
སྐྱོན་མེད་པ་འདྲའོ།།
ཕྱགས་པར་བྱའོ་སྙམ་པའི་རྒྱུའི་ཀུན་སློང་དང་། ལམ་ཆུང་བས་རྒྱལ་
བའི་བཀའ་བཞིན་དགེ་འདུན་གྱི་བཞུགས་གནས་ཕྱག་བདར་བྱས་པས་ལས་
སྒྲིབ་སྟོབས་ཆེན་རྣམས་དག་ཅིང་ཤིན་ཏུ་དཔག་པར་དཀའ་བའི་བདག་མེད་ཝ
ལ་གྱིས་རྟོགས་ནས་དགྲ་བཅོམ་པའི་འབྲས་བུ་མངོན་དུ་མཛད་པ་དེ་བཞིན་དུ་
བདག་ཀྱང་བླ་མ་སངས་རྒྱས་ཀྱི་བཀའ་བཞིན་སྤྱན་འདྲེན་པའི་འཕགས་པའི་
དགེ་འདུན་གྱི་བཞུགས་གནས་འདི་ཕྱགས་པར་བྱའོ། །རང་གཞན་སེམས་
ཅན་ཐམས་ཅད་ཀྱི་རྒྱུད་ལ་དེ་ལྟ་བུའི་སྤངས་རྟོགས་ཀྱི་ཡོན་ཏན་རྣམས་བདེ་
བླག་ཏུ་འབྱུང་བར་གྱུར་ཅིག་སྙམ་པ་དང་། ཡང་རྒྱལ་སྲས་རྟག་ཏུ་ངུས་ཚོང་
དཔོན་གྱི་བུ་མོ་གཡོག་མོ་ལྔ་བརྒྱ་དང་བཅས་པས་བྱང་ཆུབ་སེམས་དཔའ་
ཆོས་འཕགས་ཆོས་གསུང་བའི་གནས་ཕྱག་བདར་བྱས་ཤིང་། རང་རང་གི་
ལུས་ཕུག་པའི་ཁྲག་གིས་ཆག་ཆག་བཏབ་པས་ཐབས་གཞན་གྱིས་གྲངས་
མེད་མང་པོར་སྒྲུབ་དགོས་པའི་ས་ལམ་རྣམས་ལོ་འགའ་ཞིག་གི་རིང་ལལ་མངོན་
40

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དུ་མཛད་པ་དང་། སངས་རྒྱས་ཀྱི་ཆོས་ཐམས་ཅད་ཀྱི་རྩ་བ་རིན་ཆེན་བྱང་
ཆུབ་ཀྱི་སེམས་བདེ་བླག་ཏུ་སྐྱེས་པ་དེ་བཞིན་དུ་བདག་ཀྱང་བླ་མ་སངས་རྒྱས་
དངོས་ཀྱི་དགེ་བའི་བཤེས་གཉེན་རྣམས་སྤྱན་དྲངས་ཏེ་མཆོད་ཅིང་ཆོས་
འཁོར་བསྐོར་བ་སོགས་གཞན་དོན་མཛད་པའི་གནས་འདིར་ཕྱག་བདར་བྱའོ།།
དགེ་བ་འདིས་རང་གཞན་ཐམས་ཅད་ཀྱི་རྒྱུད་ལ་བྱང་ཆུབ་ཀྱི་སེམས་དང་དེ་
ལྟ་བུའི་ས་ལམ་གྱི་རྟོགས་པ་རྣམས་བདེ་བླག་ཏུ་འབྱུང་བར་གྱུར་ཅིག ཁྱད་
པར་བླ་མའི་ཕྱོགས་སུ་ལུས་སྲོག་ཐེང་ལ་བོར་བའི་དཀའ་བ་སྤྱད་ནུས་པར་
གྱུར་ཅིག་སྙམ་པ་དང་།
གཞན་ཡང་བདག་ཅག་རྣམས་ཀྱི་སྐྱབས་རྗེ་བཅོམ་ལྡན་འདས་དེ་ཉིད་
ཀྱིས་ཀྱང་དགེ་འདུན་གྱི་བཞུགས་གནས་སུ་ཕྱག་བདར་དང་ཆག་ཆག་མཛད་
ཅིང༌། བདག་ཅག་རབ་ཏུ་བྱུང་བ་རྣམས་ལའང་ཕྱག་བདར་བྱ་དགོས་པའི་
བཅས་པ་གནང་ནས་རང་གི་སེམས་དྭང་བ་དང་། གཞན་གྱི་སེམས་དྭང་བར་
འགྱུར་བ། དཀར་ཕྱོགས་སྐྱོང་བ་རྣམས་དགའ་ཞིང་གྲོགས་བྱེད་པར་འགྱུར་བ།
མཛེས་པའི་ལས་བྱས་པ། མཐོ་རིས་སུ་སྐྱེ་བར་འགྱུར་བ། སངས་རྒྱས་ཀྱི་
ཞིང་སྦྱོང་བར་འགྱུར་བའི་ཕན་ཡོན་རྣམས་གསུངས་པས། བདག་གིས་སངས་
རྒྱས་ཀྱི་བཀའ་བཞིན་ཕྱག་བདར་བྱས་པ་འདི་ལ་བརྟེན་ནས་ཀྱང་རང་གཞན་
ཐམས་ཅད་ཀྱི་རྒྱུད་ལ་དེ་ལྟ་བུའི་ཕན་ཡོན་རྣམས་འབྱུང་བར་གྱུར་ཅིག་སྙམ་
41

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པའི་དུས་ཀྱི་ཀུན་སློང་རྣམས་གསལ་བཏབ་ནས་ངག་ཏུ་རྡུལ་སྤོང་།དྲི་མ་སྤོང་
ཞེས་པའི་ཚིག་འདོན་བཞིན་ཆག་ཆག་དང་ཕྱག་བདར་བྱ་ཚུལ་བླ་མ་དམ་པའི་
ཕྱག་ལེན་ལྟར་མ་ཉམས་པར་བྱ།
དེ་ཡང་རྡུལ་སྤོང༌། དྲི་མ་སྤོང་ཞེས་པ་འདི་སངས་རྒྱས་བཅོམ་ལྡན་
འདས་ཀྱི་གདམས་ངག་ནུས་པ་ཤིན་ཏུ་ཆེ་ཞིང་དོན་ཡང་ཤིན་ཏུ་རྒྱ་ཆེ་བ་ཞིག་
ཡིན་ཏེ། རྡུལ་ཞེས་པ་ཉོན་མོངས་དུག་གསུམ་མངོན་འགྱུར་བ་རྣམས་དང་།དྲི་
མ་ཞེས་པ་དེ་དག་གི་ས་བོན་རྣམས་ལ་གོ་ནས། སྤོང་ཞེས་པ་དུག་གསུམ་
མངོན་འགྱུར་ས་བོན་དང་བཅས་པ་སྤོང་བའི་གཉེན་པོ་བདག་མེད་རྟོགས་པའི་
ཤེས་རབ་ཀྱི་བསླབ་པ་ཁྱད་པར་ཅན་དང་། དེ་ལྟ་བུའི་ཤེས་རབ་ཀྱི་བསླབ་པ་
ཁྱད་པར་ཅན་འབྱུང་བ་ལ་ཏིང་ངེ་འཛིན་གྱི་བསླབ་པ་སྔོན་དུ་འགྲོ་དགོས་ལ།
དེ་ལ་ཡང་བསླབ་པ་དེ་གཉིས་ཀྱི་གཞི་རྟེན་ཚུལ་ཁྲིམས་ཀྱི་བསླབ་པ་སྔོན་དུ་
འགྲོ་དགོས་ཤིང་། ཚུལ་ཁྲིམས་ཀྱི་བསླབ་པའི་རྒྱུའི་ཀུན་སློང་ངེས་འབྱུང་གི་
བསམ་པ་ལ་ཡང་ཕྱི་མའི་སྣང་ཤས་ལྡོག་པའི་ངེས་འབྱུང་དང་། ཚེ་འདིའི་སྣང་
ཤས་ལྡོག་པའི་ངེས་འབྱུང་གཉིས་ཡོད་པས་དང་པོ་བསྐྱེད་པའི་ཐབས་སུ་ལས་
འབྲས་བསླུ་བ་མེད་པ་དང་འཁོར་བ་སྤྱི་དང་བྱེ་བྲག་གི་སྡུག་བསྔལ་རྣམས་ཡང་
ཡང་བསམ་དགོས་ཤིང་། ཕྱི་མ་བསྐྱེད་པའི་ཐབས་སུ་དལ་འབྱོར་དོན་ཆེ།
རྙེད་དཀའ། འཆི་བ་མི་རྟག་པ་རྣམས་ཡང་ཡང་བསམ་དགོས་ལ། བསླབ་པ་
42

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གསུམ་ཡན་ལག་དང་བཅས་པ་དེ་རྣམས་གོ་བ་དང་རྒྱུད་ལ་སྐྱེ་བ་ཐམས་ཅད་
ཀྱང་མཁན་པོ་དང་སློབ་དཔོན་ཚུལ་བཞིན་དུ་བསྟེན་པ་ལ་རག་ལས་པའི་ཚུལ་
རྣམས་ལ་གོ་དགོས་པས་རྡུལ་སྤོང་དྲི་མ་སྤོང་ཞེས་པའི་མན་ངག་འདིས་ཐེག་
པ་ཆུང་ངུའི་ལམ་ཐམས་ཅད་རྫོགས་པར་བསྟན་པ་ཡིན་ཏེ།དེའི་ཕྱིར་འཕགས་
པ་ལམ་ཆུང་བས་ཀྱང་མན་ངག་འདིའི་སྟེང་ནས་ཐེག་པ་དམན་པའི་ལམ་ལྔ་
རིམ་གྱིས་བགྲོད་དེ་དགྲ་བཅོམ་པའི་འབྲས་བུ་མངོན་དུ་མཛད་པ་ཡིན་ནོ་སྙམ་
དུ་སེམས་སོ།།
དེར་མ་ཟད་མན་ངག་འདི་ཐེག་ཆེན་རིགས་ཅན་རྣམས་ཀྱི་ཉམས་ལེན་དུ་
སྦྱར་ནའང་། རྡུལ་ཞེས་པ་བདག་འཛིན་དང་རང་གཅེས་འཛིན་གཉིས་དང་།དྲི་
མ་ཞེས་པ་བདག་འཛིན་གྱི་བག་ཆགས་དང་དེའི་འབྲས་བུ་གཉིས་སྣང་འཁྲུལ་
པའི་ཆ་རྣམས་ལ་གོ་ནས། སྤོང་ཞེས་པ་བདག་འཛིན་བག་ཆགས་དང་བཅས་
པ་སྤོང་བའི་གཉེན་པོ་བདག་མེད་རྟོགས་པའི་ཤེས་རབ་དང་། དེ་ཡང་བདག་
མེད་རྟོགས་པའི་ཤེས་རབ་བདག་འཛིན་གྱི་བག་ཆགས་ཤེས་སྒྲིབ་ཀྱི་གཉེན་
པོར་འགྱུར་བ་ལ་གྲོགས་ཕ་རོལ་ཏུ་ཕྱིན་པ་དྲུག་དང་བསྡུ་བཞིའི་སྒོ་ནས་
གྲངས་མེད་གཉིས་པ་ཡན་ཆད་ཀྱི་ཚོགས་རླབས་པོ་ཆེ་རྫོགས་པ་ལ་བརྟེན་
དགོས་པས་རྒྱལ་སྲས་ཀྱི་སྤྱོད་པ་རྟེན་དང་བཅས་པ་ཐམས་ཅད་བདག་མེད་
རྟོགས་པའི་ཤེས་རབ་ཀྱི་ཡན་ལག་ཡིན་ཏེ། རྒྱལ་སྲས་ཞི་བ་ལྷས། ཡན་ལག་
43

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། ༤༤ །ཞེས་
སོ། །རང་གཅེས་འཛིན་སྤོང་བའི་གཉེན་པོ་བདག་པས་གཞན་གཅེས་པའི་བྱང་
ཆུབ་ཀྱི་སེམས་ཡིན་ལ། སེམས་དེ་སྐྱེ་བ་ལ་སེམས་ཅན་ཐམས་ཅད་འཁོར་
བར་འཁྱམས་པ་ལ་མ་བཟོད་ནས་དེ་རྣམས་སྡུག་བསྔལ་ལས་སྒྲོལ་བའི་ཁུར་
རང་ཉིད་གཅིག་པུས་ཁྱེར་བའི་སྙིང་རྗེ་ཆེན་པོ་སྔོན་དུ་འགྲོ་དགོས་ལ། དེ་ལ་
ཡང་རང་ཉིད་འཁོར་བར་འཁྱམས་པ་ལ་གཏིང་ནས་སྐྱོ་ཞིང་སྲིད་རྩེའི་སྙོམས་
འཇུག་གི་དཔལ་ལྟ་བུ་ལའང་ཡིད་སྨོན་མི་སྐྱེ་བའི་ཕྱི་མའི་སྣང་ཤས་ལྡོག་པ་
སྔོན་དུ་འགྲོ་དགོས་ལ། དེ་ནི་སྐྱེས་བུ་འབྲིང་གི་བསམ་པ་སྦྱོང་བའི་ལག་རྗེ ས་
ཡིན་ནོ། །དེ་ཡང་ཚེ་འདིའི་སྣང་ཤས་མ་ལོག་པར་ཕྱི་མའི་སྣང་ཤས་ལྡོག་
ལུགས་མེད་པས་སྔོན་དུ་སྐྱེས་བུ་ཆུང་ངུའི་བསམ་པ་སྦྱོང་བས་ཚེ་འདིའི་སྣང་
ཤས་བཟློག་དགོས་པའི་ཚུལ་རྣམས་ལ་གོ་དགོས་པས་མན་ངག་འདིས་སྐྱེསས་
བུ་གསུམ་གྱི་ལམ་ཡོངས་རྫོགས་རིམ་གྱིས་བསྟན་པ་ཡིན་ནམ་སྙམ་སྟེ་འོན་
ཀྱང་མདོ་འདི་ཐེག་དམན་གྱི་མདོར་ཁས་ལེན་དགོས་སོ།།
ཁོ་བོས་འདི་སྐད་སྨྲ་བ་ལའང་འགའ་ཞིག་གིས་རྟོག་བཟོ་ཡིན་སྙམ་ནས་
བཞད་གད་དུ་བྱེད་པ་སྲིད་ཀྱང་དེ་ནི་འདུལ་བ་ལུང་ལས། ལམ་ཆུང་པས་མན་
ངག་འདིའི་སྟེང་དུ་ཐེག་པ་ཆུང་ངུའི་ལམ་གྱི་བགྲོད་ཚུལ་ཐམས་ཅད་རྟོགས་
ནས་ལམ་ལྔ་མངོན་དུ་མཛད་པ་དང་། གདུལ་བྱ་གཞན་ལའང་མན་ངག་དེའི་
44

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དོན་ཞིབ་ཏུ་བཀྲལ་བས་རྒྱུན་དུ་ཞུགས་པ་ལ་སོགས་པའི་འབྲས་བུ་ཐོབ་པའང་
མང་དུ་བྱུང་བར་གསུངས་པ་རྣམས་བདེན་པར་འདོད་བཞིན་དུ་མན་ངག་དེ་
དོན་ཤིན་ཏུ་ཆུང་ཞིང་སླ་ཆོས་ཤིག་ཏུ་འཛིན་པའི་འགལ་འདུའི་ཁུར་གྱིས་ནོན་
པར་མ་ཤེས་པའི་གཏམ་མོ། །གནས་ཁང་བྱི་དོར་གྱི་སྐབས་འདིར་ས་འདྲུ་བ་
དང་། འདག་སྦྱར་རྩྭ་གཅོད་སོགས་བྱ་དགོས་བྱུང་ནའང་དུས་དྲན་དང་སྲོག་
ཆགས་ལ་མི་གནོད་པའི་དྲན་ཤེས་བསྟེན་ནས་བྱེད་པ་ནི་ཕྱོགས་རེའི་མིག་
ཅན་རྣམས་ལས་ཁྱད་པར་དུ་གྱུར་པའི་ལག་ལེན་ནོ།།
དེ་ལྟར་གནས་ཁང་བྱི་དོར་བྱས་ཤིང་སྐུ་གསུང་ཐུགས་རྟེན་རྣམས་
ལེགས་པར་བཀྲམ་ནས་ལོག་འཚོ་ལྔས་སྒྲུབ་པའི་ཡོ་བྱད་ཡར་མར་གྱི་ཞིང་ལ་
གཏོང་བར་བྱས་ཀྱང་སྦྱིན་པ་ཁྱད་པར་ཅན་དུ་མི་འགྱུར་བ་དང་། ཁྱད་པར་
བྱང་སེམས་ཀྱི་བསླབ་པ་བླངས་པ་རྣམས་འཚོ་བ་དག་པ་ལ་གནས་དགོས་
པས། རང་གི་བསླབ་པ་དང་འགལ་བའི་གཏོང་བ་དང༌། མི་གཏོང་བ་གཉིས་་
ཀའང་བཀག་པ་ཡིན་ཏེ། བསླབ་བཏུས་ལས། ཡང་དག་འཚོ་བ་སྦྱང་བ་ཡིས།།
ལོངས་སྤྱོད་དག་པ་ཤེས་པར་བྱ།༤༥ །ཞེས་དང༌། ཁྱད་པར་སེམས་ཅན་ལ་
གནོད་པའི་བསམ་སྦྱོར་ལས་བྱུང་བའི་རྫས་སངས་རྒྱས་བྱང་སེམས་རྣམས་
ལ་ཕུལ་ནའང་མཉེས་པར་མི་འགྱུར་ཞིང་ཐུགས་ལ་གནོད་པར་འགྱུར་བ་ཡང་།
སྤྱོད་འཇུག་ལས། ཇིལྟར་ལུས་ལ་ཀུན་ནས་མེ་འབར་བ། །འདོད་པ་ཀུན་གྱིས་
45

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཡིད་བདེར་མི་འགྱུར་བ། །དེ་བཞིན་སེམས་ཅན་གནོད་པ་བྱས་ན་ཡང།།
ཐུགས་རྗེ་ཆེ་རྣམས་དགྱེས་པའི་ཐབས་མེད་དོ།༤༦ །ཞེས་དང༌། གང་དག་
དགའ་བས་ཐུབ་དབང་ཀུན་དགྱེས་ཤིང་། །གང་ལ་གནོད་པས་ཐུབ་ལ་གནོད་
པ་བྱས། ༤༧ །ཞེས་གསུངས་པས་ལོག་འཚོ་ལྔས་མ་སྦགས་པའི་མཆོད་པ་
ཅི་འབྱོར་བཀོད་པ་མཛེས་པར་བཤམ་དགོས་པས།
དེའི་ཚུལ་ནི། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་
དུ་དུས་གསུམ་ཕྱོགས་བཅུར་ཞུགས་པའི་བླ་མ་ཡི་དམ་སངས་རྒྱས་བྱང་
སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་ལ་སོགས་པ་ཐམས་ཅད་དྲི་
ཞིམ་བདུད་རྩི་ལ་སོགས་པས་མཆོད་པར་བྱ་སྙམ་པ་དང་། ད་ལྟའི་དབང་པོའི་
ཡུལ་དུ་གྱུར་པའི་སྐུ་གསུང་ཐུགས་རྟེན་འདི་དག་གིས་མཚོན་པའི་ཕྱོགས་
བཅུའི་འཇིག་རྟེན་གྱི་ཁམས་ན་བཞུགས་པའི་སྐུ་གསུང་ཐུགས་རྟེན་ཐམས་
ཅད་ཀྱང་ཕར་རྟོག་པའི་དབང་གིས་བཞག་ཙམ་མ་གཏོགས། དོན་གདགས་
གཞིའི་ངོས་ནས་ཚུར་གྲུབ་ལུགས་རྡུལ་ཙམ་ཡང་མེད་པའི་ཆོས་ཉིད་ལ་ཁྱད་
པར་ཅུང་ཟད་ཀྱང་མེད་པས་དེ་དག་ཐམས་ཅད་མཉམ་དུ་མཆོད་པར་བྱའོ་སྙམ་
པའི་རྒྱུའི་ཀུན་སློང་དང་། དུས་ཀྱི་ཀུན་སློང་མཆོད་པའི་འཁོར་གསུམ་མི་
དམིགས་པའི་དོན་ལ་སེམས་པ་དང་། ཡོན་ཏན་གྱི་ཞིང་དང་ཕན་འདོགས་པའི་
46

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཞིང་བླ་ན་མེད་པ། ལྷ་དང་མི་རྣམས་ཀྱི་མཆོག འབྱུང་བར་དཀོན་པ། གཅིག་
པུ་གཙིས་སུ་མེད་པ། འཇིག་རྟེན་དང་འཇིག་རྟེན་ལས་འདས་པའི་དོན་བསྟན་
པ་སྟེ་བྱང་ས་ནས་གསུངས་པའིལྷག་བསམ་དྲུག་ཡིད་ལ་བྱེད་བཞིན་པར་
འབུལ་བའི་ཀུན་སྤྱོད་དམ་པའི་ཕྱག་ལེན་མ་ཉམས་པར་བྱས་ཏེ་ཕུལ། མཇུག་
ཏུ་མཆོད་ཡོན་ཕལ་ཆེར་ཐོན་ཅིང་ཀུན་བཟང་མཆོད་སྤྲིན་གྱི་དམིགས་པ་བྱ།
དེ་ཡང་རང་གིས་དངོས་སུ་ཆུ་རང་ག་བ་ལྟ་བུ་ཞིག་འབུལ་བ་ལ་ཡང་
བདུད་རྩི་འབུལ་བའི་ཀུན་སློང་གིས་ཟིན་པར་བྱས་ཏེ་ཕུལ་ན། སངས་རྒྱས་
བྱང་སེམས་རྣམས་ཀྱིས་ནི་བདུད་རྩི་དངོས་གནས་པར་གཟིགས་ཤིང་བཞེས་
རྒྱུ་ཡོང་བས་རྫུན་དུ་མི་འགྱུར་ཞིང་བདུད་རྩི་ཕུལ་བའི་ཕན་ཡོན་འབྱུང་བ་ནི།
དཔེར་ན་ལྷ་མི་ཡི་དྭགས་གསུམ་ཆུ་རང་ག་བ་ཕོར་གང་ལ་ཅིག་ཅར་དུ་
བལྟས་པ་ན། ལྷ་ཐ་མལ་པས་བདུད་རྩི། ཡི་དྭགས་ཀྱིས་རྣག་ཁྲག མིས་ཆུར་
མཐོང་ཞིང་ལོངས་སྤྱོད་པ་ནའང་རང་རང་གི་ལས་བཟང་ངན་འབྲིང་གསུམ་གྱི་
དབང་གིས་བདུད་རྩི་དང་། རྣག་ཁྲག་དང་། ཆུར་ལོངས་སྤྱོད་རྒྱུ་འབྱུང་བ་ཐེག་
བསྡུ་དང་དབུ་མའི་གཞུང་ནས་གསུངས་པས། གྲངས་མེད་མང་པོར་བསགས་
པའི་བསོད་ནམས་ཅན་གྱི་སངས་རྒྱས་བྱང་སེམས་རྣམས་ལ་མཆོད་རྫས་
རང་ག་བ་རྣམས་ཀྱང་བསོད་ནམས་ཀྱི་མཐུས་དེ་ལྟར་འབྱུང་བ་ལྟ་ཅི་སྨོས་
ཞེས་བདག་གི་དཔལ་ལྡན་བླ་མ་དམ་པས་ཡང་ཡང་གསུངས་སོ།།
47

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ལོག་འཚོ་ལྔ་ཡང་།རིན་ཆེན་ཕྲེང་བ་ལས། ཚུལ་འཆོས་རྙེད་དང་བཀུར་
སྟིའི་ཕྱིར། །དབང་པོ་སྡོམ་པར་བྱེད་པ་སྟེ། །ཁ་གསག་རྙེད་དང་བཀུར་སྟིའི་
ཕྱིར། །ཚིག་འཇམ་སྔར་ནི་སྨྲ་བའོ། །གཞོགས་སློང་དེ་ནི་ཐོབ་བྱའི་ཕྱིར། །
གཞན་གྱི་རྫས་ལ་བསྔགས་བྱེད་པའོ། །ཐོབ་ཀྱི་འཇལ་བ་རྙེད་པའི་ཕྱིར། །
མངོན་སུམ་གཞན་ལ་སྨོད་བྱེད་པ། །རྙེད་པས་རྙེད་པ་རྣམས་འདོད་པ། །སྔར་
ལ་ཐོབ་པ་ལ་བསྔགས་བྱེད་པའོ། ༤༨ །ཞེས་པ་ལྟར་གོ་སླ་ཡང༌། ཐ་མ་འདི་
བསླབ་བཏུས་ཀྱི་ལོངས་སྤྱོད་དག་པའི་སྐབས་ལུས་ལས་རྨ་ཕྱུང་བར་རྙེད་པ་
འཚོལ་བ། སེམས་ལས་རྨ་ཕྱུང་བར་རྙེད་པ་འཚོལ་བ། ཆོས་མ་ཡིན་པས་རྙེད་
པ་འཚོལ་བ། ཡོངས་སུ་མ་དག་པའི་རྙེད་པ་འཚོལ་བ་སྟེ་བཞི་༤༩གསུངས་
པ་རྣམས་དང་བསྟུན་ན།
དེང་སང་རང་ཅག་གི་མཆོད་པ་འདི་ལ་ཆུའི་མཆོད་པ་ལྟ་བུ་འགའ་ཞིག་
་་གཏོགས་སྦྱིན་པ་ཁྱད་པར་ཅན་དུ་འགྱུར་བའི་གནས་མེད་པས། བླ་མ་
རྣམས་ནས་ཡོན་ཆབ་ཀྱི་བསྔགས་པ་ཆེར་མཛད་པའང་དེ་ལ་དགོངས་སམ་
སྙམ།
དེ་ནས་སྟན་བདེ་བ་ལ་འདུག་སྟངས་བརྒྱད་དམ་སྤྱོད་ལམ་གང་བདེར་
གྱིས་འཁོད་དེ་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་
བསྐྱེད་བྱ་བ་ནི། ཡུན་རིང་འདུག་ནས་སྒྲུབ་པ་ལ་འཕོང་དུ་ཟུག་མི་སྐྱེད་པ་དང་
48

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གདན་མི་རུལ་པའི་ཕྱིར་འདུལ་བ་ནས་གསུངས་པའི་ཁྲི་དྲྭ་བ་ཅན་ནམ། གནས་
ངེས་མེད་འགྲིམ་པ་རྣམས་ཀྱིས་ནི་སྤྲ་བའམ། སྤེན་པའི་ཆག་པ་ལྕུག་ཕྲན་གྱིས་
དམ་དུ་བཅིངས་པ་བརླ་ཙམ་སྦོམ་པ་ཆུ་ཞེང་གཉིས་ཀར་སྟན་གྱི་ཚད་དུ་
ལོངས་པ་དབྱུག་པ་ཕྲའུ་ལ་བརྒྱུས་པའི་སྟེང་དུ་སྟན་དང་གདིང་བ་གང་རིགས་
བཏིངས་ནས་རྒྱབ་ཅུང་ཟད་མཐོ་བའི་མལ་བཅས་པའི་འོག་ཏུ། སྒྲུབ་ཐབས་
འགའ་ཞིག་ཏུ་རྡོ་རྗེ་དང་པདྨ་འདྲི་བ་གསུངས་ཀྱང་རྡོ་རྗེ་རྒྱ་གྲམ་དང་པདྨ་ལྟ་བུ་
ཕྱག་མཚན་གྱིརྣམ་པ་འདྲི་ན་ཕྱག་མཚན་འགོམ་པའི་ཉེས་བྱས་འབྱུང་བས་ས་
དཀར་རམ་ཀར་གོང་གིས་གཡུང་དྲུང་ཆོས་སྐོར་བྲི་བ་ནི་རྨད་དུ་བྱུང་བའི་
ཕྱག་ལེན་ཏེ། དེ་ཡང་རྣམ་པ་ཐམས་ཅད་མཁྱེན་པའི་ཡེ་ཤེས་མངོན་དུ་མཛད་
པའི་ས་ཕྱོགས་དེ་ཡང་འོག་གཞི་རྡོ་རྗེ་ཕ་ལམ་ལས་གྲུབ་པ་ཞིག་མ་ཡིན་ན་
རྡུལ་བཞིན་དུ་ཞིགས་ནས་མི་ཐེག་པས་རྡོ་རྗེ་རིན་པོ་ཆེའི་མཚོན་དོན་ཡིན་
གསུངས། དེའི་སྟེང་དུ་རྩྭ་ཀུ་ཤ་རྣམས་ཕྱོགས་བཞི་ནས་རྩེ་མོ་ནང་དུ་བསྟན་
ཅིང་རྩྭ་བ་ཕྱིར་སྟོན་པ་མ་འཛིངས་ཤིང་མ་འཁྲུག་པར་བཀྲམ་དགོས་ཏེ། རྩྭ་
རྣམས་འཁྲུག་ན་དེའི་རྟེན་འབྲེལ་ལས་ནང་དུ་བསྐྱང་རྒྱུའི་དམིགས་སྐོར་རྣམས་
ཀྱང་འཁྲུག་པར་འགྱུར་གསུངས། འདི་དག་གི་སྐབས་སུའང་ཀུན་སློང་སྔོན་
སྟོན་པ་ཐུགས་རྗེ་ཅན་དེ་ཉིད་ཀྱིས་རྡོ་རྗེ་གདན་དུ་རྩྭ་འཚོང་ཁྱེའུ་བཀྲ་ཤིས་
ལས་རྩྭ་དུར་བ་བཞེས་ཏེ་བཞུགས་མལ་གྱི་འོག་ཏུ་བཏིངས་ཏེ་ཇི་སྲིད་རྣམ་པ་
49

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཐམས་ཅད་མཁྱེན་པའི་ཡེ་ཤེས་མངོན་དུ་མ་བྱས་པ་དེ་སྲིད་དུ་རྐྱེན་གང་གིས་
ཀྱང་གདན་འདི་ལས་ལྡང་བར་མི་བྱ་དགོངས་པའི་དམ་བཅའ་བརྟན་པོ་མཛད་
དེ་བདུད་བཞི་བཅོམ་པར་མཛད་པ་དེ་བཞིན་དུ་བདག་གིས་ཀྱང་གདན་འདིའི་
སྟེང་དུ་ཇི་སྲིད་བདག་འཛིན་བདུད་ཀྱི་རྒྱལ་པོ་འཁོར་བཅས་མ་བཅོམ་པ་དེ་
སྲིད་རྐྱེན་གང་གིས་ཀྱང་གཡོ་བར་མི་བྱ་སྙམ་པའི་དམ་བཅའ་བརྟན་པོ་བྱ་བ་
ནི་སྔོན་བྱུང་སྟོན་པའི་རྣམ་ཐར་ད་ལྟའི་སྒྲུབ་པ་པོས་ཉམས་ལེན་དུ་ཁྱེར་བའི་
ཚུལ་ཡིན་གསུངས།
དེ་ནས་སྟན་བདེ་བ་ལ་འདུག་ལུགས་བརྒྱད་དམ་སྤྱོད་ལམ་གང་བདེར་
གྱིས་འཁོད་པའི་ལུས་གནད་བཅའ་ཚུལ་ལས། རྐང་པ་རྡོ་རྗེ་སྐྱིལ་ཀྲུང་ནི་
གཡོན་པའི་རྐང་པ་ནང་དུ་བཀུག་པའི་བོལ་བརླ་གཡས་པའི་སྟེང་དང༌། དེའི་
ཕྱི་རོལ་ཏུ་གཡས་པ་བཀུག་པའི་བོལ་གཡོན་པའི་བརླ་སྟེང་དུ་འཇོག་པ་སྟེ།
འདི་ལ་སེམས་བརྟན་ཅིང་བདུད་རིགས་ཀྱི་ལྷ་འདྲེ་རྣམས་ཀྱིས་གླགས་མི་རྙེད་
པའི་རྟེན་འབྲེལ་ཡོད་གསུངས། ལག་པ་མཉམ་གཞག་གི་ཕྱག་རྒྱ་ནི་ལྟེ་འོག་
སོར་བཞིའི་ཐད་དུ་ལག་པ་གཡོན་པ་འོག་དང་གཡས་པ་སྟེང་དུ་བཞག་པའི་
མཐོ་བོང་གཉིས་ཀྱི་རྩེ་སྦྱར་བའི་གྲུ་གསུམ་གྱི་དབྱིབས་ཅན་ལྟེ་བའི་ཐད་དུ་
ཡོད་པས་གཏུམ་མོ་འབར་བའི་རྟེན་འབྲེལ་དང་། མཐེ་བོང་གཉིས་སུ་བྱང་ཆུབ་
ཀྱི་སེམས་ཀྱི་རྩ་གནས་པས་དེ་གཉིས་རྩེ་སྤྲད་པ་ལས་དྲོད་སྐྱེས་ནས་རྩ་མཉེན་
50

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པའི་དབང་གིས་སེམས་རྒྱུད་འཇམ་དུལ་དུ་འགྲོ་ནས་བྱམས་སྙིང་རྗེ་སྐྱེ་སླ་
བའི་གནད་ཡོད་གསུངས། རྐེད་པ་མདུན་རྒྱབ་དང་གཡས་གཡོན་དུ་དགྱེ་
གུག་དང་ཡ་ཡོ་མེད་པར་མདའ་ལྟར་བསྲང་བ་ནི་ལུས་དགྱེ་གུག་དང་ཡ་ཡོར་
གྱུར་ན་དེ་ལ་གནས་པའི་རྩ་རྣམས་དྲང་པོར་མི་གནས་པས་རྩ་ནང་དུ་རྒྱུ་བའི་
རླུང་རྣམས་ཀྱང་རང་བབས་སུ་མིརྒྱུ་ཞིང་དེའི་གནད་ཀྱིས་རླུང་ལ་བརྟེན་པའི་
སེམས་ལས་སུ་མི་རུང་བས་དམིགས་རྣམ་གྱི་སྟེང་དུ་གཏོང་དཀའ་ལ། དེ་
ལས་ལྡོག་ན་སེམས་དམིགས་རྣམ་གྱི་སྟེང་དུ་ཡུར་བ་བདེ་མོར་ཆུ་འདྲེན་པ་
ལྟར་ཤར་ཏེ་འགྲོ་བའི་གནད་ཡོད་གསུངས། དཔུང་པ་རྒོད་གཤོག་ལྟར་བརྐྱང་
བ་ནི། དཔུང་པ་ཧ་ཅང་དཔང་བསྟོད་ན་ལུས་སྒྲིམས་དྲགས་པ་དང་ཧ་ཅང་བབ་
ན་གློད་དྲགས་པའི་སྐྱོན་དུ་འགྱུར་བས་ལུས་སྒྲིམས་ལྷོད་རན་པའི་གནད་ཡོད་
གསུངས། མགྲིན་པ་ཧ་ཅང་དགྱེ་གུག་གི་སྐྱོན་དང་བྲལ་བར་ཅུང་ཟད་དགུག་
པ་ནི། ཧ་ཅང་དགྱེ་ན་སེམས་གཡེང་ཡེངས་པོར་འགྱུར་ཞིང་། ཧ་ཅང་གུག་ན་
གཉིད་རྨུགས་སོགས་འདྲེན་པས་སེམས་སྐྱོན་དེ་གཉིས་དང་བྲལ་བར་མཉམ་
པར་གནས་པའི་གནད་ཡོད་གསུངས། མིག་ཧ་ཅང་བཙུམ་པ་དང་ཧ་ཅང་
གདངས་པའི་སྐྱོན་དང་བྲལ་བར་སྣ་རྩེ་རིག་ཙམ་བྱས་ཏེ་འཇོག་པ་ནི་མུ་
སྟེགས་པ་རྣམས་ཀྱིས་མིག་བཙུམ་སྟེ་སྒོམ་པ་དང་། བོན་པོ་རྣམས་ཀྱིས་མིག་
ཧུར་རེ་དམིགས་རྟེན་ལ་གཏད་དེ་སྒོམ་པ་ལས་ཁྱད་པར་དུ་གྱུར་པའི་ཀུན་
51

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྤྱོད་ཡིན་གསུངས། སོ་མཆུ་རང་བབས་སུ་བཞག་པ་ནི། གཞན་གྱི་མིག་ལམ་
དུ་མཛེས་ཤིང་སྐུར་བ་སྤོང་བའི་ཕྱིར་ཡིན་གསུངས་ཏེ་འདིའི་བྱུང་བ་འདུལ་
བའི་གླེང་གཞི་ལས་ཀྱང་གསུངས། ལྕེ་རྩེ་མདུན་སོའི་རྒྱབ་ཏུ་སྦྱར་བ་ནི་ཏིང་
ངེ་འཛིན་བརྟན་པར་གྱུར་པ་ན་ཁ་ཆུ་མི་མཆོར་བའི་ཕྱིར་དང་ཡུན་རིང་སྒོམ་
པར་ཁ་མི་སྐོམ་པའི་ཕྱིར་ཡིན་གསུངས། འདི་དག་ནི་བཤད་རྒྱུད་རྡོར་ཕྲེང་
ནས་ལུས་གནད་བཅའ་ཚུལ་གསུངས་པ་རྣམས་ཀྱི་དོན་བདེ་བླག་ཏུ་རྟོགས་
པར་བྱེད་པའི་སྙན་བརྒྱུད་ཀྱི་མན་ངག་ཡིན་ནོ།།
དེ་ལྟར་ལུས་གནད་ལེགས་པར་བཅས་ཏེ་རླུང་གི་གནད་ནི། རླུང་རོ་དགུ་
ཕྲུགས་བསལ་ཚུལ་དང་། རླུང་ཆམ་ལ་ཕབ་ཚུལ་གང་རུང་སྔོན་དུ་བཏང་ནས་
དབུགས་དབྱུང་རྔུབས་ཙམ་ལ་དམིགས་པས་སེམས་ཀྱི་དྭངས་སྙིགས་འབྱེད་
དེ་སེམས་དྭངས་གསལ་གྱི་ངང་ནས་སྒོམ་ལ་འཇུག་དགོས་པས། རླུང་གི་རོ་
མ་དགུ་ཕྲུགས་བསལ་ཚུལ་སྣ་བུག་གཡས་ནས་རྔུབས་ཏེ་གཡོན་ནས་འབུད་
པ་དང་། གཡོན་ནས་རྔུབས་པ་གཡས་ནས་འབུད་པ་དང་། གཉིས་ཀ་ནས་
རྔུབས་པ་གཉིས་ཀ་ནས་འབུད་པ་སྟེ་གསུམ་ཕྲུགས་ལན་གསུམ་བསལ་
དགོས་པས་རྔུབས་པའི་སྐབས་ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་
རླབས་གཞུག་པ་དང་དབྱུང་བའི་སྐབས་རང་རྒྱུད་ཀྱི་ཉེས་སྐྱོན་ཐམས་ཅད་
ཕྱིར་ཐོན་པའི་དམིགས་པ་བྱ།
52

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རླུང་ཆམ་ལ་ཕབ་ཚུལ་དལ་བུས་རང་རྒྱུད་ལ་བརྟགས་ཏེ་སེམས་ཚེ་
འདིའི་སྣང་ཤས་ཀྱི་དབང་དུ་འགྲོ་བར་འདུག་ན་བློ་ངན་འདིས་བདག་ཐོག་མ་
མེད་པ་ནས་དོན་མེད་ཀྱིས་སྡུག་བསྔལ་མཐའ་མེད་ལ་སྦྱར་དུ་ཟིན་ཀྱང་མི་
ཚིམས་པར་ད་རེས་དལ་བའི་རྟེན་ལན་གཅིག་ཐོབ་པ་འདི་ཡང་དོན་མེད་ཆུ་
ཟོས་སུ་གཏོང་ནས་སྡུག་བསྔལ་མཐའ་མེད་ལ་སྦྱོར་འདོད་པས་ད་ནས་
སེམས་བློ་ངན་འདིའི་དབང་དུ་སྐད་ཅིག་ཀྱང་གཏོང་བར་མི་བྱའོ། །དེ་ལྟར་བྱེད་
ནུས་པ་ཕྱོགས་བཅུའི་རྒྱལ་བ་སྲས་བཅས་ཁྱེད་རྣམས་ཀྱིས་བྱིན་གྱིས་བརླབ་
ཏུ་གསོལ་ལོ་སྙམ་དུ་བསམ་སྟེ། རླུང་སྣ་བུག་གཉིས་ནས་དྲག་ཏུ་དབྱུང་བ་དང་
མཉམ་དུ་ཆོས་བརྒྱད་ཀྱི་རྣམ་རྟོག་སོགས་ཚེ་འདིའི་སྣང་ཤས་ངན་པ་ཐམས་
ཅད་ཕྱིར་ཐོན་པ་དང་། གཉིས་ཀ་ནས་རྔུབས་པ་དང་མཉམ་དུ་རྒྱལ་བ་སྲས་
བཅས་ཀྱི་བྱིན་རླབས་གཞུག་པའི་མོས་པ་བྱེད།
དེ་ལྟར་བརྟགས་པ་ན་གལ་ཏེ་སེམས་བླ་མ་ལ་དད་གུས། དལ་འབྱོར་
ཐོབ་པ་ལ་དགའ་བ། སྙིང་པོ་ལེན་འདོད་ཀྱི་སྤྲོ་བ་སོགས་སུ་འགྲོ་བར་འདུག་ན་
དགའ་བ་སྒོམ་སྟེ་དབུགས་ཕྱིར་མི་གཏོང་བར། དལ་བུས་རྔུབས་པ་དང་མཉམ་
དུ་རྒྱལ་བ་སྲས་བཅས་ཀྱི་བྱིན་རླབས་ཞུགས་ནས་བརྟན་པར་བྱས་པའི་མོས་
པ་བྱ། དེ་ལྟར་རླུང་རོ་བསལ་བ་དང་ཆམ་ལ་ཕབ་པ་གང་རུང་བྱས་པའི་
མཚམས་ནས་རླུང་འུར་སྒྲ་དང་བཅས་པའི་སྒྲ་ཅན་དང་། རང་བབས་སུ་མི་
53

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བཞག་པར་རྩོལ་བས་བསྐྱེད་པའི་ཤུགས་ཅན་དང་། རིང་ཐུང་མི་མཉམ་པའི་
རྒོད་བག་ཅན་ཏེ་སེམས་རྣལ་དུ་མི་ཕབ་པའི་རླུང་སྙིགས་ཐམས་ཅད་བསལ་
ནས་དབུགས་ཕྱི་ནང་དུ་རྒྱུ་བ་རང་བབས་སུ་བཞག་པའི་ཁུགས་པ་གསུམ་
ཙམ་དང་བདུན་དང་བཅུ་བཞི་ཉེར་གཅིག་སོགས་ལ་དམིགས་རྟེན་བྱས་ནས་
གཉིད་རྨུགས། རྣམ་གཡེང་། བྱིང་རྒོད་སོགས་སེམས་ཀྱི་སྙིགས་ཐམས་ཅད་
དང་བྲལ་བའི་སེམས་ཀྱི་དྭངས་མ་སྟེ་གཉུག་སེམས་ལུང་མ་སྟོན་དྭངས་
གསལ་ཧྲིག་གེ་བ་དེ་དལ་བུས་འཆར་དུ་བཅུག་ནས་ཅུང་ཟད་བརྟན་པའི་ངང་
ནས་སྒོམ་ལ་འཇུག་ན་སེམས་ལ་དམིགས་རྣམ་འཆར་སླ་བ་དང་སེམས་དང་
དམིགས་རྣམ་འདྲེས་སླ་བའི་གནད་ཡོད་པ་ནི། དཔེར་ན། ཤིན་ཏུ་དྭང་བའི་
ཤེལ་གོང་དེ་ཚོན་གང་དང་ཕྲད་ཀྱང་ཕྲད་པ་ཙམ་གྱིས་དེའི་ཁ་དོག་ཅན་དུ་
ལམ་གྱིས་འགྲོ་བ་དང་། ཁ་དོག་དེ་ཡང་རང་གི་ཁ་དོག་ལྟར་སྣང་བ་ལྟ་བུ་ཡིན་
གསུངས།
དེ་ལྟ་བུའི་སེམས་གསལ་རིག་དེའི་ངང་ནས་དགེ་སེམས་ཁྱད་པར་ཅན་
སྐྱེད་ཚུལ་ཡང་སྐྱེས་བུ་གསུམ་གྱི་ལམ་གྱི་རིམ་པ་རྣམས་མིག་གིས་གཟུགས་
ལ་ལྟ་བ་ལྟར་སེམས་གསལ་རིག་གི་དམིགས་ཡུལ་དུ་མ་ཤོར་བར་གཉུག་
སེམས་གསལ་རིག་ཁོ་རང་ལམ་གྱི་ངོ་བོར་བསྐྱེད་དགོས་པ་རྒྱལ་ཚབ་རྗེས་
གསུངས་པ་ལྟར་ཡིན་གསུངས་པས་དེའི་ཚུལ་ནི།
54

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ག་ན་བདག་སོགས་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་སྔོན་ཆད་ཐོག་མ་མེད་པ་ནས་འཁོར་བའི་མལ་གཏིང་འདིར་འཁོར་
བ་སྤྱི་དང་བྱེ་བྲག་སོ་སོའི་སྡུག་བསྔལ་བརྒྱ་ཕྲག་དུ་མས་རྟག་ཏུ་གཟིར་བའི་མི་
བཟད་པའི་ཉམ་ཐག་པའི་གནས་སུ་གྱུར་པ་འདི་འདྲ་ཞིག་བྱུང་འདུག་སྟེ། ད་
དུང་ཡང་བདག་ཅག་རྣམས་ཀྱི་འཁོར་བ་འདིའི་གཏིང་དང་མཐའ་ནི་དུས་ནམ་
ཡང་མངོན་པ་མེད་པས་སླར་ཡང་སྤྱིར་འཁོར་བ་དང་ཁྱད་པར་ངན་སོང་
གསུམ་གྱི་སྡུག་བསྔལ་གྱི་མེའི་བུད་ཤིང་དུ་འགྱུར་བ་ལས་འོས་མི་འདུག
དེས་ན་ད་རེས་ཤིན་ཏུ་རྙེད་པར་དཀའ་ཞིང་། རྙེད་ན་དོན་ཆེ་བའི་དལ་འབྱོར་
ཆོས་བཅོ་བརྒྱད་དང་ལྡན་པའི་རྡོ་རྗེའི་ལུས་རྟེན་ཞིག་ཐོབ། མཇལ་བར་དཀའ་
བ་རྒྱལ་བའི་བསྟན་པ་སྤྱི་དང་ཁྱད་པར་རྗེ་བླ་མའི་སྙན་བརྒྱུད་ཀྱི་གདམས་པ་
རྣམས་ལ་ཐོས་བསམ་སྒོམ་གསུམ་དགའ་མགུར་བྱར་ཡོད་པའི་སྐབས་ལན་
གཅིག་ཕ་བླ་མའི་བཀའ་དྲིན་ལ་བརྟེན་ནས་བྱུང་བའི་དུས་འདིར་མྱུར་བ་ཁོ་
ནར་རང་གཞན་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་
པོ་འདི་ལས་གཏན་དུ་ཐར་བའི་ཐབས་ཤིག་ལ་མི་འབད་པར་དོན་ཤིན་ཏུ་ཆེ་
བའི་རྟེན་བཟང་པོ་ལན་གཅིག་ཐོབ་པ་འདི་ཡུན་རིང་པོ་དེ་ཙམ་དོན་མེད་ཆུད་
ཟོས་སུ་བཏང་། ཚེའི་ལྷག་མ་ཅུང་ཟད་ཙམ་ལུས་པ་འདི་ཡང་ཉིན་མཚན་ཁོར་
ཡུག་ཏུ་དོན་མེད་ཆུད་ཟོས་སུ་གཏང་ནས་དོན་མ་ཡིན་པ་སྒྲུབ་པའི་བབསམ་
55

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྦྱོར་མང་པོ་ཞིག་གིས་ལུས་སེམས་གདུངས་ནས་སྡོད་པའི་ངང་ཚུལ་འདི་ནི་
རྨོངས་པ་མི་བཟད་པ་དུད་འགྲོ་རྣམས་དང་ཁྱད་པར་ཅུང་ཟད་ཀྱང་མེད་པ་རེད།
དེས་ན་ད་རེས་དོན་ཤིན་ཏུ་ཆེ་བའི་རྟེན་བཟང་པོ་ལན་གཅིག་ཐོབ་པ་འདི་དོན་
མེད་ཆུད་ཟོས་སུ་མི་གཏོང་བར་དོན་གྱི་སྙིང་པོ་བླང་བས་ཉིན་མཚན་དུས་
འདའ་བ་ཞིག་ཅིས་ཀྱང་བྱ་དགོས་པ་འདུགདོན་གྱི་སྙིང་པོ་ཐམས་ཅད་ཀྱི་ནང་
ནས་ཀྱང་སྙིང་པོའི་ཡང་སྙིང་པོར་གྱུར་པ་མདོ་སྔགས་ཀྱི་ལམ་གྱི་ལུས་ཡོངས་
སུ་རྫོགས་པ་ལམ་ཟབ་མོ་བླ་མ་ལྷའི་རྣལ་འབྱོར་འདི་ཉིད་ཉམས་སུ་བླང་བར་
བྱའོ། །དེ་ཡང་ད་རེས་ལུས་རྟེན་འདིའི་སྟེང་ནས་བསྒྲུབ་དགོས་ཀྱི་ཕྱིན་ཆད་
འདི་འདྲའི་ལུས་རྟེན་རྙེད་པའི་སྐལ་བ་མི་འདུགའདི་འདྲའི་ལུས་རྟེན་ཡོད་པ་ལ་
ཚུལ་ཁྲིམས་རྣམ་པར་དག་པས་གཞི་གཟུང་། སྦྱིན་སོགས་ཀྱིས་གྲོགས་བྱས།
སྨོན་ལམ་དྲི་མ་མེད་པས་མཚམས་སྦྱོར་བ་སོགས་རྒྱུ་རྐྱེན་དུ་མ་ཞིག་ཚོགས་
དགོས་པ་ལ། རྒྱུའི་གཙོ་བོ་ཚུལ་ཁྲིམས་རྣམ་པར་དག་པ་བདག་ལ་ཡུལ་དང་
ཕྱོགས་ནའང་མི་འདུག་པས་ཕྱིན་ཆད་འདི་འདྲའི་ལུས་རྟེན་རང་གིས་དངོས་
སུ་འཐོབ་པ་ལྟ་ཅི་སྨོས་རྣ་བའི་ཡུལ་དུའང་གོ་རྒྱུ་མེད་པའི་ཕྱོགས་ཤིག་ཏུ་ཁ་
ལྟས་ནས་འགྲོ་བ་ལས་འོས་མི་འདུགདེས་ན་རྟེན་བཟང་པོ་ལན་གཅིག་ཐོབ་པ་
འདི་རང་གི་ལག་ནས་མ་ཤོར་གོང་དུ་དོན་གྱི་སྙིང་པོ་ཞིག་སྒྲུབ་ཏུ་མ་འཇུག་ན་
འདི་འདྲའི་ལུས་རྟེན་མ་རྙེད་པ་དང་ཁྱད་པར་མེད་པ་རེད།
56

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དེ་ཡང་ཕྲལ་དང་ཕྲལ་དུ་མ་སྒྲབ་ན་ཕྱི་ནང་གི་འཆི་རྐྱེན་རླུང་ནག་འཚུབ་
མ་ལྡང་བ་ལྟ་བུའི་གསེབ་ན་ལུས་སྲོག་གི་འབྲེལ་བ་ཤིན་ཏུ་ཉམས་ཆུང་བ་ཆུའི་
ཆུ་བུར་རམ་རྩྭ་རྩེའི་ཟིལ་པ་ལྟར་ཆེས་མིརྟག་ཅིང་མི་བརྟན་པའི་རང་བཞིན་དུ་
གནས་པས་ད་ལྟའི་དབུགས་ཕྱི་ནང་དུ་རྒྱུ་བ་འདིའི་བར་དུའང་ནག་སྦུད་དེ་མི་
འགྲོ་བའི་ངེས་པ་མེད། ཇི་ལྟར་ན་ཡང་ཉི་མ་ད་དགུང་ཚུན་ཆད་ཤི་བ་ལས་
བསྡད་པའི་གདེང་དྲོད་གཏན་ནས་མི་འདུག་པས་ད་ལྟ་ཡར་འགྲོ་དང་མར་འགྲོ་
གཉིས་ཀྱི་ས་མཚམས་གཏན་གྱི་འདུན་མ་ལེགས་ཉེས་ལ་འདམ་ག་བྱ་རྒྱུ་ཡོད་
པའི་སྐབས་ཁྱེམ་ཙམ་དུ་གནས་པའི་དུས་འདིར་མྱུར་བ་ཁོ་ནར་དོན་གྱི་སྙིང་
པོ་ཞིག་ཅིས་ཀྱང་བསྒྲུབ་པར་བྱའོ། །
ཤི་བའི་འོག་ཏུ་ནི་དམ་པའི་ཆོས་མ་གཏོགས་གཞན་གང་གིས་ཀྱང་ཕན་
པ་མེད་དེ། གཉེན་བཤེས་བརྩེ་གདུང་ཇི་ལྟར་ཆེ་བས་མཐའ་བསྐོར་ཡང་གཅིག་
ཀྱང་འཁྲིད་རྒྱུ་མེད། ནོར་གྱི་སྙིང་པོ་ཇི་ཙམ་སྤུངས་ཀྱང་རྡུལ་ཕྲན་ཙམ་ཡང་
འཁུར་རྒྱུ་མེད། ལྷན་ཅིག་སྐྱེས་པའི་ཤ་རུས་ཀྱི་ཕུང་པོ་སྐད་ཅིག་ཙམ་ཡང་
འབྲལ་མི་ཕོད་པར་གཅེས་ཤིང་ཕངས་པར་བྱས་པ་འདི་ཡང་མི་འདོད་བཞིན་
དུ་ལིང་གིས་བསྐྱུར་ནས་རིག་པ་རྟེན་མེད་འཁྱམས་པོ་ཅི་འགྲོ་གཏོལ་མེད་པ་
དེ་གར་འགྲོར་ཆ་མེད་ཞིག་ཏུ་འཁྱམས་པ་དེའི་ཚེ། རང་གི་རྗེས་སུ་འབྲང་ཞིང་
མགོན་སྐྱབས་དཔུང་གཉེན་དུ་གྱུར་པ་ནི་དམ་པའི་ཆོས་མ་གཏོགས་མི་འདུག་
57

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པས་འཇིག་རྟེན་ཕྱི་མར་ཕན་པའི་དམ་པའི་ཆོས་འབའ་ཞིག་བསྒྲུབ་པས་ཉིན་
མཚན་དུས་འདའ་ཞིང་མེ་ཚེ་མཐར་འཁྱོལ་བ་ཞིག་ཅིས་ཀྱང་བྱའོ།།
ཤི་བའི་འོག་ཏུ་ཡང་མེད་དེ་མི་འགྲོ་བས་སྐྱེ་བ་གཅིག་བླང་དགོས་ལ།
སྐྱེ་ས་དེ་ཡང་བདེ་འགྲོ་དང་ངན་འགྲོ་གཉིས་ལས་མ་འདས་ཤིང་གར་སྐྱེ་ཡང་
རང་དབང་མེད་དེ་དཀར་ནག་གི་ལས་གཉིས་ཀྱིས་ཇི་ལྟར་འཕངས་པ་ལྟར་སྐྱེ་
བའི་ལས་ཀྱི་གཞན་དབང་ཅན་ཡིན་པའི་ཕྱིར། ལས་དེ་ཡང་ད་ལྟའི་སྒོ་གསུམ་
གྱི་སྤྱོད་པ་འདི་ཐམས་ཅད་སྡིག་པ་མི་དགེ་བའི་ཕྱོགས་སུ་འགྲོ་བ་ལ་བཀག་
ཀྱང་ཁེགས་པ་མེད་པར་ངམ་ངམ་ཤུགས་ཀྱིས་འཇུག དགེ་བའི་ཕྱོགས་སུ་
གཏོང་དགོས་བྱུང་ན་ཆུ་ཀླུང་གྱེན་དུ་འདྲེན་པ་ལས་ཀྱང་ཆེས་ཤིན་ཏུ་དཀའ་བ་
འདི་ནི། སྔོན་ཐོག་མ་མེད་པ་ནས་སྡིག་པ་མི་དགེ་བ་ལ་གོམས་ཤུགས་ཆེ་ཞིང་།
དགེ་བ་སྒྲུབ་པ་ལ་གོམས་ཤུགས་ཤིན་ཏུ་ཆུང་བའི་རྒྱུ་ཆོས་སྔོན་སོང་གི་
འབྲས་རྟགས་མངོན་སུམ་དུ་ཤར་བ་ཡིན། ཚེ་འདིར་ཡང་བཅའ་རང་གི་ཉེས་
ལྟུང་སྔར་མེད་གསར་དུ་འབྱུང་བ་ནི་ཆར་བཞིན་དུ་འབབ། སྔར་ཡོད་གོང་
འཕེལ་དུ་འགྲོ་བ་ནི་རྒྱ་མཚོ་ཆེན་པོར་ཆུ་བོ་བཞི་འདུ་བ་བཞིན་དུ་ངམ་ངམ་
ཤུགས་ཀྱིས་འཕེལ་ཡོང་བས། སྡིག་པའི་ཕུང་པོ་མི་བཟད་པ་དེ་ཙམ་མི་
དགོས་སྡིག་པ་སྐད་ཅིག་མ་རེ་རེས་ཀྱང་ངན་སོང་གསུམ་དུ་ལྷུང་བར་འགྱུར་
བ་བཅོམ་ལྡན་འདས་ཐུགས་རྗེ་ཅན་དེ་ཉིད་ཀྱིས་བདག་ཅག་རྣམས་ལ་ཐུགས་
58

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བརྩེ་བ་ཆེན་པོས་མ་བཟོད་ནས་སྦས་གསང་དང་རྫུན་གཡོ་མེད་པར་རྣམ་
གྲངས་དུ་མར་ལུང་བསྟན་པ་དེས་ན། ད་སྡིག་པའི་ཕུང་པོ་མི་བཟད་པ་དེ་དག་
དང་བཅས་བཞིན་པར་དབུགས་འདི་ཆད་སོང་ན་དབུགས་ཆད་ལོང་མ་ཉིད་དུ་
ཐོགས་པར་མེད་པར་ངན་སོང་དུ་འགྲོ་མི་འགྲོ་ལ་ཐེ་ཚོམ་དང་སོམ་ཉི་ཅུང་ཟད་
ཀྱང་མེད་པ་རེད། ངན་སོང་གསུམ་དུ་ལྟུང་སོང་ན་དམྱལ་བ་ལ་བསྲེག་ཅིང་
འཚེད་པ། བརྡུང་ཞིང་དམྱལ་བ། གཤེག་ཅིང་གཏུབས་པ་སོགས་དང་། ཤ་
དང་རུས་པ་རྣམས་ཀྱང་དུམ་བུ་བརྒྱ་སྟོང་དུ་གཞིག་པ་ལྟ་བུའི་ཚ་གྲང་གི་སྡུག་
བསྔལ་རྣམས་དང་། ཡི་དྭགས་ལ་བཀྲེས་ཤིང་སྐོམ་པ། ངལ་ཞིང་འཇིགས་པ་
སོགས་དང༌། དུད་འགྲོ་ལ་གླེན་ཅིང་གཏི་མུག་པ། གཅིག་གིས་གཅིག་ཟ་བ།
བཀོལ་བ་སྤྱོད་པ་བསད་པ་བཅིངས་པ་བརྡེག་པ་སོགས་ཀྱི་ཁྲིམས་གཅོད་
དྲག་པོ་དེ་འདྲ་ལུས་སེམས་ཀྱི་སྟེང་དུ་དངོས་སུ་མྱོང་བ་ལྟ་ཅི་སྨོས། དེའི་
གཏམ་ཐོས་པ་དང་། གཟུགས་སུ་བགྱིས་པ་མིག་གིས་མཐོང་བ་ཙམ་གྱིས་
ཀྱང་སྙིང་ཡང་འགྲས་འགྲོ་བའི་ཚོད་ཙམ་དུ་འདུག་ན་དེ་འདྲའི་སྡུག་བསྔལ་
ལུས་སེམས་ཀྱི་སྟེང་དུ་དངོས་སུ་མྱོང་དགོས་བྱུང་ཙ་ན་ངས་ཅི་འདྲ་བགྱི་ན་
བཟོད་གླགས་ཡོད། འོན་ཀྱང་སྡུག་བསྔལ་དེ་མི་མྱོང་བའི་རང་དབང་ནི་མེད་
དེ། དེ་མྱོང་བའི་རྒྱུ་ཚོགས་ཐམས་ཅད་སྤུངས་པ་བཞིན་དུ་བསགས་ཟིན་ཅིང་།
གསོག་པ་ལ་དགའ་བཞིན་སྤྲོ་བཞིན་དུ་འཇུག་པའི་ཕྱིར་རོ། །
59

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མྱོང་བར་ཡང་རིང་པོར་མི་ཐོགས་ཏེ། འཇིགས་རུང་གི་གནས་མི་བཟད་
པ་དེ་དང་ད་ལྟའི་ལུས་རྟེན་འདི་གཉིས་ཀྱི་བར་དུ་དབུགས་ཕྱི་ནང་དུ་རྒྱུ་བ་འདི་
ཙམ་གྱིས་ཆོད་པ་རེད། དབུགས་ཀྱི་རྒྱུ་བ་འདི་ནི་ད་ལྟ་ཕྱི་ནང་དུ་རྒྱུ་བའི་བར་
འདིར་ཡང་སྦུད་དེ་མི་འགྲོ་བའི་ངེས་པ་ཅུང་ཟད་ཀྱང་མི་འདུག་པས་ད་ལྟ་རང་
ཚེ་འདིའི་སྣང་བ་ནུབ་ནས་འཇིགས་རུང་གི་སྣང་བ་མི་བཟད་པ་དེ་སྡིག་ཅན་
བདག་གི་མིག་ལམ་དུ་ལམ་གྱིས་ཤར་སོང་ན་ངེད་ཇི་འདྲ་བགྱི་ན་བཟོད་
གླགས་ཡོད།
དེའི་ཚེ་ཐབས་གང་གིས་ཀྱང་དེ་ལས་ཐར་བའི་ཐབས་མེད། དེ་ལས་
སྐྱོབ་པའི་སྐྱབས་འཚོལ་ཡང་མི་རྙེད་པར་སྐྱེ་བ་ནས་ཚེ་རབས་ཐམས་ཅད་དུ་
མཐོ་རིས་དང་ཐར་པའི་སྲོག་རྩ་ཆད་ནས་ངན་སོང་གསུམ་གྱི་སྡུག་བསྔལ་གྱི་
མེ་ཡི་བུད་ཤིང་དུ་འགྱུར་བའི་འགོ་ནི་ད་གཟོད་དེ་ནས་བརྩམས་ཟིན་པ་ཡིན་
པས་ཕྱིས་ཚར་བ་ཡིན། དེས་ན་ད་རེས་འཇིགས་རུང་གི་གནས་མི་བཟད་པ་
དེར་མི་འགྲོ་བའི་ཐབས་ཤིག་ཨེ་སྒྲུབ་མི་སྒྲུབ་རང་གི་ལག་པའི་མཐིལ་ན་ཡོད་
པའི་སྐབས་འདིར་ཡང་འཇིགས་རུང་གི་གནས་དེར་མི་འགྲོ་བའི་ཐབས་ཤིག་
མི་འབད་པར་དེའི་རྒྱུ་སྡིག་པ་མི་དགེ་བ་སྒྲུབ་པ་ལ་ཁྱིས་ཁྲག་མཐོང་བ་ལྟར་
དགའ་བཞིན་སྤྲོ་བཞིན་དུ་འཇུག་པ་འདི་ནི་ངེས་པར་སྨྱོས་པ་རེད། དེ་ནས་རང་
གཞན་སེམས་ཅན་ཐམས་ཅད་འཇིགས་རུང་གི་གནས་མི་བཟད་པ་དེར་མི་
60

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
འགྲོ་བའི་ཐབས་ཤིག་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །
དེ་ཡང་དཀོན་མཆོག་རིན་པོ་ཆེ་རྣམ་པ་གསུམ་ལ་སྙིང་ཐག་པ་ནས་
སྐྱབས་སུ་འགྲོ་ཞིང༌། སྐྱབས་འགྲོའི་བསླབ་བྱས་མཚོན་པའི་དཀར་ནག་གི་
ལས་རྣམས་ལ་འཇུག་ལྡོག་ཚུལ་བཞིན་དུ་བྱ་བ་ལས་གཞན་གང་གིས་ཀྱང་དེ་
ལས་མི་ཐར་བའི་ཚུལ་དེ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ།།
དེ་ལྟར་དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་ཞིང་དཀར་
ནག་གི་ལས་རྣམས་ལ་འཇུག་ལྡོག་ཚུལ་བཞིན་དུ་བྱས་པས་ངན་སོང་ལས་
ཐར་པའི་བདེ་འགྲོ་ཞིག་ངེས་པར་འཐོབ་མོད།འོན་ཀྱང་དེ་ཙམ་གྱིས་གཏན་དུ་
བདེ་བ་མེད་དེ།འཁོར་བ་འདིར་གནས་གང་དུ་སྐྱེས་ཀྱང་དུག་སྦྲུལ་གྱི་ཚང་ལྟ་
བུ་སྡུག་བསྔལ་གྱི་གནས། ལོངས་སྤྱོད་གང་ལ་སྤྱོད་ཀྱང་དུག་འདྲེས་པའི་ཁ་
ཟས་ལྟ་བུ་སྡུག་བསྔལ་གྱི་ལོངས་སྤྱོད། གྲོགས་སུ་དང་འགྲོགས་ཀྱང་ཕྲ་མེན་
མའི་བསླུ་གྲོགས་ལྟ་བུ་སྡུག་བསྔལ་གྱིགྲོགས་སུ་འགྱུར་བ་ལས་འོས་མེད་
པས། ཕྲལ་དུ་དགའ་དགའ་སྐྱིད་སྐྱིད་ལྟར་སྣང་ཡང་ཕྲལ་ཕུགས་གང་ལའང་མི་
བཟད་པའི་དུག་ངན་བྱིན་ཞིང་ཕུགས་སུ་ནི་ངེས་པར་མཐོ་རིས་དང་ཐར་པའི་
སྲོག་རྩ་གཅོད་པའི་རྒྱུ་དང་རྐྱེན་དུ་འགྱུར་བ་ལས་འོས་མི་འདུག་པས། འཁོར་
བའི་གནས་ལུས་ལོངས་སྤྱོད་གྲོགས་མཛའ་བཤེས་གང་ལ་ཡང་བརྟེན་མི་
དགོས་ཤིང་གང་དང་ཡང་འབྲེལ་མི་དགོས་པ་ཞིག་ཅིས་ཀྱང་མ་བྱས་ན་ཕྲལ་
61

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཕུགས་གང་ལ་ཡང་བདེ་རུ་མི་སྟེར་ཐག་ཆོད་པ་རེད། དེ་ཡང་འཁོར་བའི་
གནས་ལུས་ལོངས་སྤྱོད་སོགས་རང་དབང་མེད་པར་འགྲུབ་བྱེད་ཀྱི་རྒྱུ་ནི་
ལས་དང་ཉོན་མོངས་པ་གཉིས་ཡིན་ལ། ལས་དང་ཉོན་མོངས་གཉིས་ཀྱི་ནང་
ནས་ཀྱང་ཉོན་མོངས་པ་ཉིད་འཁོར་བར་སྐྱེ་བའི་རྒྱུའི་གཙོ་བོ་ཡིན་ཅིང་། ལས་
དང་ཉོན་མོངས་པ་དང་སྡུག་བསྔལ་ཐམས་ཅད་ཀྱི་རྩ་བ་མཐར་ཐུག་པ་ནི་
བདག་འཛིན་མ་རིག་པ་ཉིད་ཡིན་ཏེ། ཐོག་མའི་མ་རིག་པ་རྒྱུད་ལ་ཡོད་པ་དེ་
སྲིད་དུ་གཉིས་པ་འདུ་བྱེད་ཀྱི་ལས་རང་དབང་མེད་པར་བསགས་པའི་བག་
ཆགས། གསུམ་པ་རྣམ་ཤེས་ཀྱི་སྟེང་དུ་བཞག་པ་དེ་སྲེད་ལེན་གཉིས་ཀྱིས
གསོས་བཏབ་པས་ལས་ཀྱི་བག་ཆགས་ནུས་པ་མཐུ་ཅན་དུ་གྱུར་ནས་སྐྱེ་བ་
ལ་སོགས་པ་བདུན་འགྲུབ་པ་དང་། བདུན་པོ་དེ་དག་གི་གནས་སྐབས་སུའང་
ཉོན་མོངས་པ་གསུམ་དང་ལས་གཉིས་ཀྱིས་སླར་ཡང་སྐྱེ་བ་ལ་སོགས་པ་
བདུན་འགྲུབ་པའི་ཚུལ་གྱིས་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་སྲིད་
པའི་འཁོར་ལོ་རང་དབང་མེད་པར་བསྐོར་དགོས་པ་སྔོན་ཐོག་མ་མེད་པ་ནས་
ད་ལྟའི་བར་དུ་འདི་ལྟར་བྱུང་བ་རེད།
ད་དུང་ཡང་བདག་འཛིན་ཁོ་རྒྱུད་ལ་ཡོད་པ་དེ་སྲིད་དུ་དེ་ལྟ་བུའི་ཚུལ་
གྱིས་སྲིད་པའི་འཁོར་ལོ་རང་དབང་མེད་པར་བསྐོར་དགོས་པ་ལས་འོས་མི་
འདུག་པས། རང་གཞན་ཐམས་ཅད་ཁམས་གསུམ་འཁོར་བ་འདི་ལས་ཐར་དུ་
62

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མི་སྟེར་བའི་བཙོན་སྲུང་མ། ངན་སོང་གསུམ་དུ་འཇུག་ཅིང་འཁྲིད་པར་བྱེད་
པའི་གཤེད་མ། རྨི་ལམ་གྱི་གནས་སྐབས་ཚུན་ཆད་དུ་བདེ་རུ་མི་སྟེར་བའི་
ནང་གི་ཁོང་སྐྲན་ལྟ་བུ་བདག་འཛིན་མ་རིག་པ་འདི་ཉིད་སྙིང་གི་དཀྱིལ་ནས་
འདོན་པའི་ཐབས་ཤིག་ལ་ད་རེས་ནས་སྐྱེས་བུའི་རྩལ་ཅི་ཡོད་ཀྱིས་འབད་
པར་བྱའོ།།
དེ་ཡང་བདག་མེད་རྟོགས་པའི་ལྟ་བ་འབའ་ཞིག་བདག་འཛིན་དེའི་
དངོས་ཀྱི་གནོད་བྱེད་དུ་འགྱུར་བ་ལས་གཞན་བྱམས་སྙིང་རྗེ་སོགས་དགེ་བ་
རླབས་པོ་ཆེ་གང་གིས་ཀྱང་དེ་སྤོང་མི་ནུས་པས་བདག་མེད་རྟོགས་པའི་ལྟ་བ་
ལ་མྱོང་བ་ཕུལ་བྱུང་སྐྱེ་བ་ཞིག་ཅིས་ཀྱང་བྱའོ། །
དེ་ལ་ཡང་ཏིང་ངེ་འཛིན་རྣམ་པར་དག་པ་ཞིག་དགོས་ལ་བསླབ་པ་དེ་
གཉིས་ཀྱི་གཞི་དང་རྟེན་ལྟ་བུ་ཡང་ཚུལ་ཁྲིམས་ཀྱི་བསླབ་པ་ཉིད་ཡིན་ལ།
མདོར་ན་མངོན་མཐོ་ངེས་ལེགས་མཆོག་ཐུན་མོང་གི་དངོས་གྲུབ་སོགས་གང་
སྒྲུབ་པར་འདོད་ཀྱང་ཁས་བླངས་པའི་ཚུལ་ཁྲིམས་ཚུལ་བཞིན་དུ་བསྲུང་བ་ལ་
རག་ལས་པ་དང་། བསྲུང་ན་ཕན་ཡོན་ཆེ་ཞིང་མ་བསྲུང་ན་ཉེས་དམིགས་ཀྱང་
ཤིན་ཏུ་ཆེ་བར་བཅོམ་ལྡན་འདས་ཀྱི་བཀའ་ཡང་དག་པ་ལས་གྲུབ་པ་དེས་ན།
ཁས་བླངས་པའི་ཚུལ་ཁྲིམས་ཚུལ་བཞིན་དུ་བསྲུང་བ་འདི་ལ་མ་འབད་ན་
ཐབས་གཞན་ཇི་འདྲར་ཞུགས་ཀྱང་མངོན་མཐོ་ངེས་ལེགས་འགྲུབ་པའི་གཞི་
63

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྩ་ཆད་འགྲོ་བ་ལས་འོས་མི་འདུག་པས། ཁས་བླངས་པའི་ཚུལ་ཁྲིམས་འདི་ལ་
སྡིག་ལྟུང་གིས་གཏན་ནས་མ་གོས་པའམ། གོས་ཀྱང་དེ་མ་ཐག་ཏུ་སྡིག་ལྟུང་
སྦྱོང་བའི་ཐབས་ཤིག་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ།།
དེ་ལྟར་ཁམས་གསུམ་འཁོར་བ་ཐམས་ཅད་སྡུག་བསྔལ་གྱི་རང་བཞིན་
དུ་མཐོང་ནས་དེ་ལས་ཐར་འདོད་ཀྱི་བསམ་པ་ཤུགས་དྲག་པོས་རྒྱུད་བསྐུལ་
ཏེ། ལམ་བསླབ་པ་རིན་པོ་ཆེ་གསུམ་ལ་ཚུལ་བཞིན་དུ་བསླབས་པས་ཁམས་
གསུམ་འཁོར་བ་འདི་ལས་གཏན་དུ་ཐར་པའི་ཐར་པ་ཞིག་ཐོབ་ཀྱང་། དེ་ཙམ་
གྱིས་ནི་རང་དོན་ཡོངས་སུ་མ་རྫོགས་པས་གཞན་དོན་ཡང་ཉི་ཚེ་བ་ཙམ་ལས་
མི་ཡོང་བ་རེད། དེར་མ་ཟད་སེམས་ཅན་འདི་དག་ཐམས་ཅད་ནི་བདག་ལ་
ཅིར་མི་ཡོང་ཞིང་འབྲེལ་མེད་ལྟ་བུ་ཞིག་གཏན་ནས་མིན་པར། སྔོན་ཐོག་མ་
མེད་པ་ནས་འཁོར་བ་འདིར་རེས་རེས་བདག་གི་མ་མ་བྱས་པ་གཅིག་ཀྱང་
མེད་པ་དང་། བྱས་པ་ཡང་གྲངས་དང་མཐའ་མེད་པ་དང་། མ་ནམ་བྱས་རེས་
ཤིང་བདག་སྲོག་ལས་གཅེས་ཤིང་ནོར་གྱི་སྙིང་པོ་ཡིད་བཞིན་གྱི་ནོར་བུ་
ལས་ཀྱང་ཕངས་པར་བྱས་ནས་བདག་གི་དོན་དུ་ལུས་སྲོག་ཁྱད་དུ་བསད་
པའི་དཀའ་སྤྱད་བྱ་དགོས་བྱུང་བ་ཡང་གྲངས་དང་མཐའ་མེད་པ་དང་། བདག་
གི་དོན་དུ་སྡིག་པ་མི་དགེ་བ་བསགས་ནས་ངན་སོང་གསུམ་དུ་ལྟུང་དགོས་
བྱུང་བ་ཡང་གྲངས་དང་མཐའ་མེད་པ་དང་། སྡིག་སྡུག་གཏམ་ངན་ལུས་སྲོག་
64

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལོངས་སྤྱོད་གང་ཡང་ཁྱད་དུ་བསད་ནས་ཤ་ཐང་ཐང་གིས་བསྒྲུབས་པའི་ཟས་
ནོར་ཐམས་ཅད་བདག་ལ་ཕངས་པ་མེད་པར་བཏང་བ་ཙམ་བསགས་ན་འཇིག་
རྟེན་གྱི་ཁམས་འདིར་ཡང་ཤོང་ས་མེད་པ་དང་། བརྩེ་བའི་སེམས་ཀྱིས་ཁར་
ནུ་ཞོ་བསྣུན་་ངཔ་ཙམ་བསགས་ནའང་ཆུ་བོ་བཞི་འདུས་པའི་རྒྱ་མཚོ་ལས་ཀྱང་
མང་བར་དྲི་མ་མེད་པའི་ལུང་རིགས་ཀྱིས་གྲུབ་པ་དེས་ན། སེམས་ཅན་དེ་
རྣམས་ཀྱིས་སྔོན་ཐོག་མ་མེད་པ་ནས་བདག་སྲོག་ལས་གཅེས་ཤིང་ནོར་གྱི་
སྙིང་པོ་ཡིད་བཞིན་གྱི་ནོར་བུ་ལས་ཀྱང་ཕངས་པར་བྱས་ཚར་པ་དང་མཉམ་
དུ་སྡིག་སྡུག་གཏམ་ངན་ལུས་སྲོག་ལོངས་སྤྱོད་གང་ལའང་ལྟོས་པ་མེད་པར་
བདག་འབའ་ཞིག་བརྩེ་ཞིང་བྱམས་པའི་བསམ་སྦྱོར་གྱིས་ཀུན་ནས་བསྐྱངས་
བསྐྱངས་པ་དེའི་སྐུ་དྲིན་དང་ཐུགས་རྗེ་དེ་ལ་ངས་ཇི་འདྲ་བགྱི་ན་འཇལ་ཐབས་
ཡོད།
དེར་མ་ཟད་ད་དུང་ཡང་ངེད་ཀྱིས་སེམས་ཅན་དེ་རྣམས་ཀྱི་བུར་སྐྱེ་བ་
གྲངས་དང་མཐའ་མེད་པ་ཞིག་བླང་དགོས་ཡོང་། དེ་དག་གིས་ཀྱང་བདག་བུར་
ནམ་སྐྱེས་རེས་ཤིང་སྲོག་ལས་གཅེས་ཤིང་ནོར་གྱི་སྙིང་པོ་ཡིད་བཞིན་གྱི་
ནོར་བུ་ལས་ཀྱང་ཕངས་པར་བྱས་ཚར་བ་དང་མཉམ་དུ། ཡང་སྡིག་སྡུག་
གཏམ་ངན་ལུས་སྲོག་ལོངས་སྤྱོད་གང་ཡང་ཁྱད་དུ་བསད་ནས་བདག་འབའ་
ཞིག་བརྩེ་ཞིང་བྱམས་པའི་བསམ་སྦྱོར་གྱིས་རང་དབང་མེད་པར་སྐྱོང་དགོས་
65

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པ་ཡང་གྲངས་དང་མཐའ་མེད་པ། དེས་ན་སྐྱེ་བ་ནས་ཚེ་རབས་ཐམས་ཅད་དུ་
སེམས་ཅན་དེ་རྣམས་མ་ཡིན་ན་བདག་གི་ཕན་བདེའི་ལེགས་ཚོགས་སུས་
སྒྲུབ། གནོད་པ་དང་སྡུག་བསྔལ་སུས་སེལ་སུ་ལ་བརྟེན་ནས་ཀྱང་བདག་གིས་
བདེ་བ་མྱོང་།དེས་ན་སེམས་ཅན་འདི་དག་ཐམས་ཅད་ནི་སྐྱེ་བ་ནས་ཚེ་རབས་
ཐམས་ཅད་དུ་བདག་ལ་མེད་དུ་མི་རུང་བའི་བདག་གི་ཕན་བདེའི་ལེགས་
ཚོགས་སྒྲུབ་པའི་མཛའ་བཤེས་གཙོ་བོ་མ་རྒན་ཤ་སྟག་རེད། དེ་ལྟར་ནའང་ད་
ལྟ་ཁོ་རང་ཚོ་ལ་སྐྱིད་སྡུག་ལེགས་ཉེས་གང་བྱུང་ཡང་དེ་ལ་ཅིར་ཡང་མི་
སེམས་པར་བདག་འབའ་ཞིག་བདེ་ཞིང་སྐྱིད་པའི་ཐབས་འབའ་ཞིག་ལ་
སེམས་སེམས་པ་འདི་ནི་མ་རབས་ཁྲེལ་མེད་དུད་འགྲོ་རྣམས་དང་ཁྱད་པར་
མེད་པ་རེད།
དེར་མ་ཟད་རང་གཅེས་པར་འཛིན་པ་དེ་ནི་རྒུད་པ་ཐམས་ཅད་ཀྱི་རྩ་བ་
ཡིན་ཏེ། མི་དང་མི་མིན་གྱི་གནོད་འཚེ། སེམས་མེད་དུག་མཚོན་སོགས་ཀྱི་
འཇིགས་པ། སེམས་ལྡན་གཅན་གཟན་ཁྲོ་བོ་སོགས་ཀྱི་འཇིགས་པ། མདོར་
ན་འཁོར་བ་སྤྱི་དང་བྱེ་བྲག་ངན་སོང་གསུམ་གྱི་སྡུག་བསྔལ་ཇི་སྙེད་ཡོད་པ་
ཐམས་ཅད་ནི་རྒྱུ་དང་རྐྱེན་གང་ལ་བལྟས་ཀྱང་གཙོ་བོར་རང་གཅེས་འཛིན་གྱི་
མཐུ་ཁོ་ན་ལས་བྱུང་བ་ཡིན་པས། ཡ་གི་སྲིད་པའི་རྩེ་མོ་ནས་མ་གི་མནར་
མེད་ཀྱི་བར་ཁམས་གསུམ་གང་དུ་ཕྱིན་ཀྱང་རྗེས་སུ་འབྲང་བའི་དགྲ་བོ། སྡིག་
66

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྡུག་གཏམ་ངན་སོགས་མི་འདོད་བཞིན་དུ་འཁྲིད་ཡོང་བའི་འགོང་པོ། མཐོ་
རིས་དང་ཐར་པའི་སྲོག་རྩ་གཅོད་པའི་གཤེད་མ། རྨི་ལམ་གྱི་གནས་སྐབས་
ཚུན་ཆད་བདེ་རུ་མི་སྟེར་བའི་ནང་གི་ཁོང་སྐྲན་ལྟ་བུ་རང་གཅེས་འཛིན་འདིའི་
དབང་དུ་སྐད་ཅིག་ཀྱང་མི་གཏོང་བར་གཞན་གཅེས་པར་འཛིན་པའི་བསམ་
སྦྱོར་འདི་ལ་སྐྱེས་བུའི་རྩལ་ཇི་ཡོད་ཀྱིས་འབད་པར་བྱ་དགོས་ཏེ། དེ་ཡང་ཚེ་
འདིའི་བདེ་སྐྱིད་སྙན་གསུམ། ཕྱི་མའི་ལྷ་མིའི་གོ་འཕང་། དེ་ལ་མཁོ་བའི་བདེ་
འབྱོར་ཕུན་ཚོགས། ཐར་པ་དང་ཐམས་ཅད་མཁྱེན་པ་སོགས་གང་སྒྲུབ་པར་
འདོད་ཀྱང་སེམས་ཅན་ལ་བརྟེན་ནས་བསྒྲུབ་དགོས་ཤིང་སེམས་ཅན་ལ་
བརྟེན་ན་བདེ་བླག་ཏུ་འགྲུབ་པ་དང་། མངོན་པར་རྫོགས་པར་སངས་རྒྱས་པའི་
ཚེ་སངས་རྒྱས་ཀྱི་མཛད་པ་འཕྲིན་ལས་ཐམས་ཅད་ཀྱང་སེམས་ཅན་ལ་བརྟེན་
ནས་སྒྲུབ་པ་མ་གཏོགས། སེམས་ཅན་ལ་མ་བརྟེན་པར་སངས་རྒྱས་ཀྱི་མཛད་
པ་འཕྲིན་ལས་ཀྱི་མིང་ཙམ་ཡང་འབྱུང་ས་མེད་པས། གཅིག་ཏུ་ན་སེམས་ཅན་
འདི་རྣམས་ནི་སྐྱེ་བ་ནས་ཚེ་རབས་ཐམས་ཅད་དུ་བདག་ལ་མེད་དུ་མི་རུང་
བའི་བདག་གི་ཕན་བདེའི་ལེགས་ཚོགས་སྒྲུབ་པའི་མཛའ་བཤེས། གཉིས་སུ་
གཞི་དང་ལམ་དང་འབྲས་བུ་གང་གི་གནས་སྐབས་ན་ཡང་བདག་ལ་མེད་དུ་མི་
རུང་བའི་བདག་གི་ཕན་བདེའི་ལེགས་ཚོགས་བདེ་བླག་ཏུ་སྟེར་བའི་ཡིད་
བཞིན་གྱི་ནོར་བུ་རིན་པོ་ཆེ་དང་བླ་མ་དང་ལྷག་པའི་ལྷ་རྣམས་དང་ཁྱད་པར་
67

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཅུང་ཟད་ཀྱང་མེད་པས། སེམས་ཅན་འདི་རྣམས་ནི་སྲོག་ལས་ཀྱང་གཅེས་
ཤིང་། ནོར་གྱི་སྙིང་པོ་ཡིད་བཞིན་གྱི་ནོར་བུ་ལས་ཀྱང་ཕངས་པར་བྱས་ཚར་
བ་དང་མཉམ་དུ་འདི་དག་མགུ་བར་བྱ་ཞིང་མཉེས་པར་བྱེད་པའི་དོན་དུ་ནི་
ལུས་དང་སྲོག་ཀྱང་གཏོང་བའི་དཀའ་སྤྱད་ལའང་ཅིས་ཀྱང་འཇུག་པར་བྱ་
དགོས་པ་འདུག
འོན་ཀྱང་ད་ལྟ་སེམས་ཅན་འདི་རྣམས་ཀྱིས་ནི་བདེ་བ་གཅིག་རང་འདོད་
མོད་ཀྱི་བདེ་བ་ཁྱད་པར་དུ་གྱུར་པ་ལྟ་ཅི་སྨོས། ཐ་ན་ཟག་བཅས་ཀྱི་བདེ་བ་ཕྲ་
མོ་རེ་དང་ཕྲད་པའང་ཉིན་མོའི་སྐར་མ་དང་འདྲ། བདེ་བ་ཕྲ་མོ་རེ་བྱུང་ཡང་དེ་
མ་ཐག་སྡུག་བསྔལ་དུ་འགྱུར་བ་ལས་བདེ་བའི་རང་བཞིན་དུ་གནས་པ་མེད།
སྡུག་བསྔལ་ནི་ཐ་ན་རྨི་ལམ་གྱི་གནས་སྐབས་ཚུན་ཆད་དུ་ཡང་མི་འདོད་
བཞིན་དུ་འཁོར་བ་སྤྱི་དང་བྱེ་བྲག་གི་སྡུག་བསྔལ་བརྒྱ་ཕྲག་དུ་མས་རྟག་ཏུ་
གཟིར། སྡུག་བསྔལ་མི་འདོད་བཞིན་དུ་དེའི་རྒྱུ་ལས་ངན་མི་བཟད་པ་གསོག་
པ་ལ་ནི་ཁྱིས་ཁྲག་མཐོང་བ་ལྟ་བུར་ངམ་ངམ་ཤུགས་ཀྱིས་འཇུག ལས་ངན་
དེའི་འབྲས་བུར་ཚེ་འདིར་ལུས་སེམས་གདུང་བའི་ནད་དང་གནོད་པ་སོགས་
མཐོང་ཆོས་ཀྱི་བཀྲ་མི་ཤིས་པ་རྣམས་ཆར་བཞིན་དུ་འབབ། ཕྱི་མར་ངན་སོང་
དུ་ལྟུང་ནས་ཚ་གྲང་གི་སྡུག་བསྔལ་སོགས་རྣམ་སྨིན་གྱི་འབྲས་བུ་དང་། གལ་
ཏེ་དེ་ལས་ཐར་ནས་ཀྱང་ཚེ་ཐུང་བ་ནད་མང་བ་སོགས་དང་ཁ་ཟས་དང་སྨན་
68

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལ་སོགས་པ་རྣམས་འཇུ་དཀའ་ཞིང་ནད་སྐྱེད་པ་སོགས་མྱོང་བ་རྒྱུ་མཐུན་
དང་བདག་འབྲས་གཉིས་ཀྱིས་གཟིར། ཁྱད་པར་ལས་ངན་དེའི་བྱེད་པ་རྒྱུ་
མཐུན་གྱིས་རང་དབང་མེད་པར་བསྐུལ་ཏེ་ལས་ངན་གསོག་ཏུ་འཇུག་ནས་
སླར་ཡང་ལས་དེས་ངན་སོང་གསུམ་དུ་འཇུག་ཅིང་འཁྲིད་པར་བྱེད་པ་ལས་
འོས་མི་འདུག་པས། སེམས་ཅན་འདི་རྣམས་འདི་ལྟར་ལས་དང་ཉོན་མོངས་པ་
དང་སྡུག་བསྔལ་གསུམ་གྱི་གཞན་དབང་དུ་གྱུར་ནས་འདི་འདྲ་འཕྲལ་ཕུགས་
ཀུན་ཏུ་བརླག་པར་འགྱུར་བ་སྙིང་རེ་རྗེ་སྙིང་རེ་རྗེ།
འདི་ལྟར་གྱུར་པའི་སེམས་ཅན་འདི་རྣམས་ཀྱང་སྡིག་སྡུག་གཏམ་ངན་ལུ
ས་སྲོག་ལོངས་སྤྱོད་གང་ལ་ཡང་མི་ལྟ་བར་བདག་འབའ་ཞིག་བརྩེ་ཞིང་
བྱམས་པའི་བསམ་སྦྱོར་གྱིས་ལེགས་པར་བསྐྱངས་ཤིང་སྐྱོང་བར་འགྱུར་
བའི་དྲིན་ཅན་གྱི་མ་རྒན། བདག་གི་ཕན་བདེའི་ལེགས་ཚོགས་བདེ་བླག་ཏུ་
སྟེར་བའི་ཡིད་བཞིན་གྱི་ནོར་བུ་དང་བླ་མ་དང་ལྷག་པའི་ལྷ་རྣམས་དང་ཁྱད་
པར་མེད་པ་ཤ་སྟག་ཡིན་པ་ལ། ད་ལྟའི་གནས་སྐབས་འདི་འདྲའི་ཉམ་ཐག་པའི་
གནས་སུ་གྱུར་པའི་ངང་ཚུལ་ཤེས་ཤིང་དྲན་བཞིན་དུ་ཅིའི་ཕྱིར་ཡལ་བར་
འདོར། དེས་ན་སེམས་ཅན་འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་
ཀུན་དང་བྲལ་ཞིང་། བདེ་བ་དང་བདེ་བའི་རྒྱུ་ཕུན་སུམ་ཚོགས་པ་དང་ལྡན་པ་
ཞིག་བདག་གིས་བྱའོ། །ཁྱད་པར་སེམས་ཅན་འདི་རྣམས་ཁོ་རང་ཚོའི་ངོས་
69

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནས་ཉོན་མོངས་པའི་གདོན་དྲག་པོས་རྒྱུད་དཀྲུག་སྟེ་དྲན་པ་ལ་རང་དབང་མ་
ཐོབ་པར་སྨྱོ། མངོན་མཐོ་དང་ངེས་ལེགས་ཀྱི་ལམ་ལ་ལྟ་བའི་བློ་གྲོས་ཀྱི་མིག་
ནི་ལྡོངས། ཡང་དག་པའི་དགེ་བའི་བཤེས་གཉེན་གྱི་ལོང་ཁྲིད་དང་ནི་བྲལ།
མནོག་ཆུང་ལ་ཉེས་དམིགས་ཤིན་ཏུ་ཆེ་བའི་རྙེད་བཀུར་གྱིས་དབྱེན་
སྤྱོས་ཤིང་སྒོ་གསུམ་གྱི་ཉེས་སྤྱོད་དྲག་པོའི་གོམ་པ་རེ་རེ་རྡེག་ཅིང་འཆའ་
ནས། སྤྱིར་འཁོར་བ་དང་སྒོས་ངན་སོང་གསུམ་གྱི་འཇིགས་སུ་རུང་བའི་
གཡང་ཁ་མི་བཟད་པར་རབ་ཏུ་འགྲིམས་པའི་ཉམ་ཐག་པའི་གནས་སུ་གྱུར་པ་
ལས་འོས་མི་འདུག་པས། མ་རྒན་དེ་རྣམས་ཀྱང་བུ་བདག་ལ་མི་རེ་ན་སུ་ལ་རེ།
བདག་ཀྱང་མ་རྒན་དེ་རྣམས་འདི་འདྲ་འཕྲལ་ཐེས་ཕུགས་ཐེས་སུ་སོང་ཞིང་
མགོན་མེད་སྐྱབས་མེད་དུ་གྱུར་པའི་ངང་ཚུལ་འདི་ལྟར་ཤེས་ཤིང་དྲན་བཞིན་
དུ་ཅིའི་ཕྱིར་ཡལ་བར་འདོར། དེས་ན་སེམས་ཅན་འདི་རྣམས་སྡུག་བསྔལ་
ཀུན་དང་བྲལ་ཞིང་བདེ་བ་ཕུན་སུམ་ཚོགས་པ་དང་ལྡན་པར་སྒྲུབ་པའི་དོན་དུ་
ལུས་དང་སྲོག་ལའང་ལྟོས་པ་མེད་པའི་དཀའ་སྤྱད་དང་རླབས་པོ་ཆེའི་བརྩོན་
འགྲུས་ཀྱིས་ད་ལྟ་ཉིད་དུ་འཇུག་པར་བྱའོ།།
དེ་ཡང་སེམས་ཅན་འདི་རྣམས་ཀྱི་རྒྱུད་ལ་ཉོན་མོངས་པ་བརྒྱད་ཁྲི་བཞི་
སྟོང་དང་དེས་ཉེ་བར་བསགས་པའི་ལས་ངན་མི་བཟད་པ་རྣམས་དང་། དེའི་
འབྲས་བུ་ཚེ་འདིར་ལུས་སེམས་གདུང་བའི་ནད་དང་གནོད་པ་སོགས་མཐོང་
70

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཆོས་ཀྱི་བཀྲ་མི་ཤིས་པ་རྣམས་དང་། ཕྱི་མར་ངན་སོང་དུ་ལྟུང་བའི་རྣམ་སྨིན་
གྱི་འབྲས་བུ། མྱོང་བ་རྒྱུ་མཐུན་དང་བདག་འབྲས། ཁྱད་པར་བྱེད་པ་རྒྱུ་མཐུན་
གྱི་འབྲས་བུ་དང་བཅས་པ་ད་ལྟ་ཉིད་དུ་བདག་གི་རྒྱུད་སྟེང་འདིར་བླངས་ནས།
ཇི་སྲིད་འཁོར་བ་མ་སྟོངས་ཀྱི་བར་དུ་ཁམས་གསུམ་གྱི་སེམས་ཅན་ཐམས་
ཅད་ཀྱི་རྒུད་པའི་ཚོགས་ཐམས་ཅད་ངེད་གཅིག་པུས་ཉམས་སུ་མྱོང་སྟེ།
སེམས་ཅན་དེ་རྣམས་ཀྱིས་སྡུག་བསྔལ་མིང་ཙམ་ཡང་གོ་རྒྱུ་མེད་པ་དང༌།
བདག་གི་ལུས་ལོངས་སྤྱོད་དུས་གསུམ་དགེ་བའི་དངོས་པོ་ཐམས་ཅད་ད་ལྟ་
ཉིད་དུ་སེམས་ཅན་འདི་རྣམས་ལ་བཏང་ནས་གནས་སྐབས་དང་མཐར་ཐུག་
གི་ཕན་བདེའི་ལེགས་ཚོགས་རྣམས་དང་རྨི་ལམ་དུའང་འབྲལ་བ་མེད་པ་ཞིག་
བདག་གིས་བྱའོ། །དེ་ལྟར་བྱེད་ནུས་པ་བླ་མ་ལྷས་བྱིན་གྱིས་བརླབ་ཏུ་གསོལ།
སེམས་ཅན་འདི་རྣམས་སྡུག་བསྔལ་ཀུན་ལས་གྲོལ་ཞིང་བདེ་བ་ཕུན་
སུམ་ཚོགས་པ་དང་ལྡན་པར་སྒྲུབ་པའི་ཁུར་དེ་བདག་ལ་བབ་འདུག་ཀྱང་། ད་
ལྟའི་གནས་སྐབས་འདི་འདྲས་ནི་སེམས་ཅན་ཐམས་ཅད་ལྟ་ཅི་སྨོས། སེམས་
ཅན་གཅིག་གི་སྡུག་བསྔལ་མཐའ་དག་སེལ་ཞིང་བདེ་བ་མཐའ་དག་སྒྲུབ་པའི་
ནུས་པ་ཡང་མེད།ངེད་ཕར་ཞོག་ཉན་རང་དགྲ་བཅོམ་པ་རྣམས་ལའང་སེམས་
ཅན་གཅིག་གི་དོན་མཐར་ཕྱིན་པ་ཡང་སྒྲུབ་པའི་ནུས་པ་མེད། སེམས་ཅན་
མས་ཅད་སྡུག་བསྔལ་ཀུན་ལས་གྲོལ་ཞིང་བདེ་བ་ཕུན་སུམ་ཚོགས་པ་དང་
71

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ལྡན་པར་སྒྲུབ་པའི་ནུས་པ་ནི་ཡང་དག་པར་རྫོགས་པའི་སངས་རྒྱས་ཉག་
གཅིག་ལ་ཡོད་དེ། སྐུའི་ཡོན་ཏན་མཚན་དཔེ་གསལ་རྫོགས་ཀྱིས་སྤྲས་པ།
མཐོང་ན་མི་མཐུན་པ་མེད་པ། མཐོང་ཐོས་དྲན་རེག་ཙམ་གྱིས་འགྲོ་བ་ཀུན་གྱི་
ཕན་བདེའི་གསོས་སུ་གྱུར་པ། སྐུའི་བ་སྤུ་བུ་ག་རེ་རེ་ནས་འཕྲོ་བའི་འོད་ཟེར་
དང་སྤྲུལ་པ་རེ་རེས་ཀྱང་སེམས་ཅན་དཔག་ཏུ་མེད་པ་སྨིན་གྲོལ་གྱི་ལམ་ལ་
འགོད་ནུས་པ། གསུང་གི་ཡོན་ཏན་ཡན་ལག་དྲུག་ཅུའི་དབྱངས་དང་ལྡན་པས་
གསུང་དབྱངས་སྐད་རེ་རེས་ཀྱང་སེམས་ཅན་རྣམས་ཀྱི་རང་རང་གི་སྐལ་བ་
དང་འཚམས་པའི་ཟབ་རྒྱས་ཀྱི་ཆོས་རྒྱས་འབྲིང་བསྡུས་པ་རྣམས་རང་རང་གི་
སྐད་དུ་དུས་གཅིག་ཏུ་གོ་བར་བྱས་ནས་སྨིན་གྲོལ་གྱི་ལམ་བཟང་པོ་འགོད་
ནུས་པ། ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་དང་།
སེམས་ཅན་ཐམས་ཅད་ཀྱི་ཁམས་དང་བསམ་པ་དང་བག་ལ་ཉལ་ཐམས་ཅད་
མངོན་སུམ་དུ་གཟིགས་ཤིང་མ་བུ་གཅིག་པ་ལ་བརྩེ་བ་ལྟར་ཐུགས་རྗེ་ཆེན་པོ་
ཀུན་ལ་ཉེ་རིང་མེད་པར་འཇུག་པས་འདུལ་བའི་དུས་ལས་སྐད་ཅིག་ཀྱང་
གཡེལ་བ་མེད་པ་དང་། འདུལ་བའི་མཛད་པ་འཕྲིན་ལས་ཐམས་ཅད་ཀྱང་
འབད་མེད་ལྷུན་གྱིས་འགྲུབ་ཅིང་རྒྱུན་མི་འཆད་དུ་འཇུག་པས་སྐད་ཅིག་མ་རེ་
རེ་ཡང་སེམས་ཅན་དཔག་ཏུ་མེད་པ་ཞིག་གི་དོན་མཛད་པའི་ནུས་མཐུ་
ཐོགས་མེད་དུ་འཇུག་པས་གཞན་དོན་མཐར་ཕྱིན་པ་ཡང་ད་གཟོད་དེ་ནས་
72

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
འབྱུང་བ་རེད། རང་གིས་ཀྱང་ཇི་སྲིད་གོ་འཕང་དམ་པ་དེ་ཐོབ་པར་མ་གྱུར་པ་
དེ་སྲིད་དུ་རང་དོན་ཡང་ཡོངས་སུ་མ་རྫོགས་པས། རང་གཞན་ཐམས་ཅད་ཀྱི་
དོན་གཉིས་མཐར་ཕྱིན་པ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་དེ་
ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་
སྒོ་ནས་ཕྱག་རྒྱ་ཆེན་པོའི་ཁྲིད་བསྒོམ་པ་ལ་འཇུག་པར་བྱའོ།།
དེ་ཡང་རང་གཅེས་པར་འཛིན་པ་ནི་རྒུད་པ་ཐམས་ཅད་ཀྱི་རྩ་བ་དང་།
གཞན་གཅེས་པར་འཛིན་པ་ནི་ཕན་བདེའི་ལེགས་ཚོགས་ཐམས་ཅད་ཀྱི་
འབྱུང་གནས་ཡིན་པར་དྲི་མ་མེད་པའི་ལུང་རིགས་ཀྱིས་གྲུབ་པ། དེས་ན་རང་
ཉིད་གཅིག་པུའི་ཆེད་དུ་ནི་སངས་རྒྱས་ཀྱི་གོ་འཕང་ལྟ་བུ་ལའང་རྨི་ལམ་དུ་
ཡང་འདོད་པ་བསྐྱེད་པར་མི་རིགས་ཀྱང་། གཞན་གྱི་དོན་དུ་ནི་སེམས་ཅན་རེ་
རེའི་སྡུག་བསྔལ་བསལ་ཞིང་བདེ་བ་སྒྲུབ་པའི་དོན་དུ་རང་ཉིད་ས་ཆེན་པོའི་
རྡུལ་གྱི་གྲངས་དང་མཉམ་པའི་བསྐལ་པའི་བར་དུ་དམྱལ་བ་མནར་མེད་དུ་
གནས་ནས། དེ་ལྟ་བུའི་ཚུལ་གྱིས་སེམས་ཅན་ཐམས་ཅད་ཀྱི་སྡུག་བསྔལ་
རིམ་གྱིས་བསལ་ཞིང་བདེ་བ་རིམ་གྱིས་བསྒྲུབ་དགོས་བྱུང་ཡང་དབུལ་པོས་
གཏེར་རྙེད་པ་ལྟ་བུ་དགའ་བཞིན་སྤྲོ་བཞིན་དུ་འཇུག་པར་རིགས་ནའང༌།
སེམས་ཅན་དེ་རྣམས་ཡུན་རིང་པོ་དེ་ཙམ་སྡུག་བསྔལ་རིམ་གྱིས་བསལ་ཞིང་
བདེ་བ་རིམ་གྱིས་སྒྲབ་པ་ལ་ལྟོས་དགོས་བྱུང་ན་སུས་ཀྱང་བཟོད་གླགས་མི་
73

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འདུག་པས། ད་ནི་མ་སེམས་ཅན་ཐམས་ཅད་ཀྱི་དོན་དུ་མྱུར་བ་ཁོ་ནར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་མངོན་དུ་བྱས་ནས་སྐད་ཅིག་མ་རེ་
རེར་ཡང་སེམས་ཅན་གྲངས་དང་མཐའ་མེད་པ་ཞིག་གི་དོན་བྱེད་པའི་ནུས་
མཐུ་ཐོགས་པ་མེད་པར་འཇུག་པ་ཞིག་ངས་བྱའོ། །
དེའི་ཕྱིར་དུ་སྙིགས་དུས་ཀྱི་ཚེ་ཐུང་གཅིག་ལ་འཇའ་ལུས་རྡོ་རྗེའི་སྐུ་
འགྲུབ་པའི་མྱུར་ལམ་ཟབ་མོ་རྗེ་བླ་མའི་སྙན་བརྒྱུད་ཀྱི་གདམས་པ་འདི་རྣམས་
ཉམས་སུ་བླང་བར་བྱའོ་སྙམ་པའི་བྱང་ཆུབ་ཀྱི་སེམས་སྔ་ཕྱི་གཉིས་ཤུགས་
དྲག་ཏུ་བསྐྱེད་པ་འདི་ནི་དངོས་གཞིའི་ཉམས་ལེན་རྣམས་ཐམས་ཅད་མཁྱེན་
པའི་ལམ་དུ་གཏོང་བའི་ཐབས་མཁས་ཀྱི་འཕྲུལ་ཡིན་པར་ཡིད་འགྱུར་ངེས་ཀྱི་
མྱོང་བ་རེ་འདོན་དགོས་ལ། ཁྱད་པར་བྱང་ཆུབ་ཀྱི་སེམས་ཕྱི་མ་འདི་ནི་རྣལ་
འབྱོར་བླ་མེད་ཀྱི་ཐུན་མོང་མིན་པའི་འཇུག་སྒོ་ཡིན་པར་བླ་མ་གྲུབ་པའི་དབང་
ཕྱུག་བློ་བཟང་རྣམ་རྒྱལ་གྱི་གསུང་གི་བབས་ལས་འབྱུང་བར་བླ་མ་ཡོངས་
འཛིན་རིན་པོ་ཆེས་གསུངས་ཞེས་བདག་གི་དཔལ་ལྡན་བླ་མ་དེ་ཉིད་ཀྱིས་
གསུངས་སོ།། ༥༠
དགེ་སྦྱོར་གང་ལ་འཇུག་ཀྱང་ཀུན་སློང་འཆོས་པའི་ཚུལ་འདི་ཉིད་གནད་
ཀྱི་དོན་པོར་གཟུང་དགོས་པ་ནི་སྐྱེས་བུ་གསུམ་གྱི་ཆོས་གང་ཞིག་ཉམས་སུ་
བླངས་ཀྱང་དེ་རྣམས་གནད་དུ་འགྲོ་མི་འགྲོ་ནི་གོང་དུ་བསྙད་པ་ལྟར་སྐྱེས་བུ་
74

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གསུམ་གྱི་ལམ་ལ་རིམ་བཞིན་བློ་སྦྱོང་བས་མྱོང་བ་སྐྱེས་པ་ཡོད་མེད་ཀྱི་རྗེས་
སུ་འགྲོ་ལྡོག་བྱེད་པར་རྗེ་བཙུན་འཇམ་དཔལ་གྱིས་རྗེ་ཐམས་ཅད་མཁྱེན་པར་
གསུངས་ཤིང་།
གཞན་ཡང་མཉམ་མེད་ཇོ་བོ་ཆེན་པོ་དང་དགེ་བཤེས་འབྲོམ་གཉིས་ཀྱི་
གསུང་སྒྲོས་སོགས་ལས་འབྱུང་ཞིང་། ༥༡ དེ་དག་གི་རྒྱབ་རྟེན་ཡང་འདུལ་བ་
ལུང་ལས། ཆོས་རྣམས་སྔོན་དུ་ཡིད་འགྲོ་ཡིད་གཙོ་སྟེ། །ཡིད་མགྱོགས་རབ་
ཏུ་དང་བའི་སེམས་ཀྱིས་ནི། །བྱས་སམ་སྨྲས་ན་འབྲས་བུ་མྱོང་བ་ནི། །ཤིང་གི་
གྲིབ་མས་དེ་ནི་བཏང་མ་གྱུར། །ཆོས་རྣམས་སྔོན་དུ་ཡིད་འགྲོ་ཡིད་གཙོ་སྟེ། །
ཡིད་མགྱོགས་རབ་ཏུ་སྡང་བའི་སེམས་ཀྱིས་ནི། །བྱས་སམ་སྨྲས་ན་འབྲས་བུ་
མྱོང་བ་ནི། །ཤིང་རྟ་འཕྱན་པས་དེ་ཡི་མགོ་བོ་གཅོད། ༥༢ །ཅེས་རྒྱལ་རིགས་
དང་དམངས་རིགས་ཀྱི་སྤྲང་པོ་གཉིས་ཀྱི་མཐོང་ཆོས་ཀྱི་ལས་ལས་བརྩམ་སྟེ།
ལུས་ངག་གི་ལས་ཐམས་ཅད་ཀྱི་རྩ་བ་སེམས་ཡིན་པར་གསུངས་པ་དང་།
མགོན་པོ་ཀླུ་སྒྲུབ་ཀྱིས་བཤེས་པའི་སྤྲིང་ཡིག སྙེམས་དང་བྲལ་ལ་མང་
དུ་གསོལ་ཅི་འཚལ། །མཆོག་ཏུ་ཕན་པའི་དོན་པོ་འདི་ལགས་ཏེ། །ཁྱོད་ཀྱི་
ཐུགས་དུལ་མཛོད་ཅིག་བཅོམ་ལྡན་གྱིས། །སེམས་ནི་ཆོས་ཀྱི་རྩ་བ་ལགས་
པར་གསུངས། ༥༣ །ཞེས་དང་། ཨཱརྱ་དེ་ཝས། སེམས་མ་གཏོགས་པར་འགྲོ་
སོགས་ལ། །གང་ཕྱིར་བསོད་ནམས་ལ་སོགས་པ། །མ་མཐོང་དེ་ཕྱིར་ལས་
75

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཀུན་ལ། །ཡིད་ནི་དོན་པོར་བརྗོད་པར་བྱ། ༥༤ །ཞེས་སོ། །སློབ་དཔོན་ཡོན་
ཏན་འོད་ཀྱིས། འདུལ་བའི་དགག་སྒྲུབ་གནང་གསུམ་གྱི་བཅས་མཚམས་ཕྲ་
རགས་གང་ལ་འཇུག་ལྡོག་བྱེད་པ་ཐམས་ཅད་ཀྱང་། ངེས་འབྱུང་གི་བསམ་
པས་ཟིན་ན་ཐར་པའི་རྒྱུར་འགྲོ་བ་ལ་དགོངས་ནས་འདུལ་བའི་མདོར་དང་པོ་
ཉིད་དུ། ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ། ༥༥ ཞེས་
གསུངས་པས་ཚུལ་འདི་ལ་ངེས་པ་གཏིང་ནས་སྐྱེས་ན་ཉམས་ལེན་གྱི་གནད་
ལ་མཁས་པར་འགྱུར་རོ།།
གཞན་ཡང་ལུས་གནད་ཀྱི་སྐོར་འདི་ལ། གཏུམ་མོ་གྲུ་གསུམ་དྲུག་འབར་
འཆ་ལུགས་ནི། སྒོམ་ཐག་གམ་པུས་འཁྱུད་ཅེས་པ་ཞེང་མཐེབ་གང་བའི་སྣམ་
བུ་སོགས་ཆུར་ཉིས་ལྟེབ་བྱས་ཏེ། རྣལ་འབྱོར་པ་རང་གི་མགོར་འཁོར་བར་
བཅིངས་པའི་མདུན་ངོས་ཀྱི་སྣེ་མོར་ལག་པའི་ཁུ་ཚུར་གཉིས་ཕྲེད་དུ་གཤིབས་
ཏེ་བཟུང་བའི་ཚད་ཀྱི་མཐར་བཅད་ནས་ཕན་ཚུན་གྱི་བཅད་འཕྲོ་མཐུད་དེ་
བཅོམ་པས་གོར་མོར་འགྱུར་ཞིང་ཕན་ཚུན་གཉིས་ཀྱང་མཐུད་དེ་བཙེམ་པས་
སྦུབས་ཅན་དུ་གྱུར་པ་དེས། རྒྱབ་ཏུ་རྐེད་སྟོད་ཙམ་དང་མདུན་དུ་པུས་མོའི་
མགོར་བཅིངས་པས་རྐང་པ་གཉིས་ཙོག་པུ་དང་འཕོངས་མགོ་སྟན་གྱི་སྟེང་དུ་
བཙུག་སྟེ། བྱིན་པ་གཉིས་སྣོལ་རྐང་བོལ་གྱི་ཕྱི་གློ་གཉིས་གདན་དུ་བཞག་སྟེ་
རྐང་པ་གཉིས་གཟར། ལག་པ་གཉིས་གློ་གཡས་གཡོན་གྱི་སྒོམ་ཐག་གི་འོག་
76

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཏུ་བཅུག་སྟེ་ལྟེ་འོག་སོར་བཞིར་མཉམ་གཞག་གི་ཕྱག་རྒྱ་བཅའ་བ་སྟེ། བྱིན་
པ་གཉིས་བསྣོལ་བའི་སྟེང་འོག་ཏུ་གྲུ་གསུམ་གཉིས།པུས་མོ་གཉིས་ཀྱི་མགོར་
པུས་འཁྱུད་ཀྱིས་བཅད་དེ་གསུམ་ཕྲག་གི་བར་གྲུ་གསུམ་གཅིགཔུས་མོའི་རྩེ་
གཉིས་ནས་རྩིབ་འགྲམ་གཡས་གཡོན་དུ་སྒོམ་ཐག་གིས་བཅད་དེ་དཔྱི་མགོ་
གཉིས་ཀྱི་བར་དུ་གྲུ་གསུམ་རེ་རེ་སྟེ་གྲུ་གསུམ་ལྔ། ལྟེ་འོག་མཉམ་གཞག་གི་
ཕྱག་རྒྱ་གྲུ་གསུམ་གྱི་རྩེ་མོ་ནང་གི་གཏུམ་མོའི་ཐད་དུ་བབས་པ་སྟེ། ཕྱིའི་གྲུ་
གསུམ་དྲུག་གི་གནད་ཀྱིས་ནང་གི་གཏུམ་མོ་འབར་བའི་རྟེན་འབྲེལ་ཡོད་པས་
ན་གཏུམ་མོ་གྲུ་གསུམ་དྲུག་འབར་ཞེས་བྱ་བ་རྗེ་བཙུན་མི་ལས་བསྔགས་པ་
ཆེར་མཛད་པའི་ལུས་གནད་ཡིན་གསུངས།
དེ་ལྟར་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སོགས་བྱ་བ་
ལ་ཐོག་མར་སྐྱབས་ཡུལ་གསལ་འདེབས་ལུགས་ལ་ཁྲོམ་ཚོགས་དང་། ཀུན་
འདུས་ནོར་བུའི་ལུགས་གཉིས་ལས། དང་པོར་དེང་སང་ཡོངས་གྲགས་ཀྱི་
ཁྲོམ་ཚོགས་དང༌། གཞན་ཡང་མདུན་གྱི་ནམ་མཁར་སེང་གེའི་ཁྲི་མཐོ་ཞིང་
ཡངས་པའི་སྟེང་དུ་རྒྱབ་ཕྱོགས་སུ་ཅུང་ཟད་ཉེ་བར་སེང་ཁྲི་ཆུང་ངུ་ཞིག་གི་
སྟེང་དུ་རྩ་བའི་བླ་མ་དང་དབྱེར་མེད་པའི་ཐུབ་དབང་། སེང་ཁྲི་ཆུང་ངུའི་
གཡས་གཡོན་གྱི་མདུན་ངོས་ནས་མར་ཟླ་བ་ཚེས་པའི་དབྱིབས་ལྟ་བུའི་གྲལ་
སྒྲིག་པའི་པད་ཟླའི་གདན་རྣམས་ཀྱི་སྟེང་དུ། གཡས་སུ་རྗེ་བཙུན་བྱམས་པ་
77

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སོགས་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་དང་། གཡོན་དུ་རྗེ་བཙུན་འཇམ་
དཔལ་སོགས་ཟབ་མོ་ལྟ་བརྒྱུད་ཀྱི་བླ་མ་རྣམས་བཞུགས་པ། རྒྱལ་སྲས་ཞི་བ་
ལྷའི་མན་ངག་བདག་གཞན་མཉམ་བརྗེའི་ཚོགས་ཞིང་ལྟར་ན། གཡས་གཡོན་
གཉིས་སུ་རྗེ་བཙུན་འཇམ་དཔལ་རེ་རེ་བཞུགས་པའི་གཡས་ཀྱི་གྲལ་གཉིས་
པར་རྒྱལ་སྲས་ཞི་བ་ལྷ། དེ་ནས་ཨེ་ལ་ངྷ་རི་དང་དཔའ་བོ་རྡོ་རྗེ་སོགས་རླབས་
ཆེན་སྤྱོད་བརྒྱུད་ཀྱི་བླ་མ་རྣམས་དང་། གཡོན་གྱི་གྲལ་གཉིས་པར་ཀླུ་སྒྲུབ། དེ་
ནས་ཟླ་གྲགས་སོགས་ཟབ་མོ་ལྟ་བརྒྱུད་ཀྱི་བླ་མ་རྣམས་བཞུགས་པ། བླ་མ་
ཐུབ་པའི་དབང་པོའི་སེང་ཁྲིའི་མདུན་དུ་ས་སྟོང་ཅུང་ཟད་ཡངས་ཙམ་བཞག་
ནས། དེ་ནས་ཡང་སེང་ཁྲི་ཆུང་ངུ་ཞིག་གི་སྟེང་དུ། སྐྱོང་རྒྱུའི་ཁྲིད་ཕོག་པའི་རྩ་
བའི་བླ་མ་སྐུའི་དབྱིབས་དང་ཁ་དོག་སྤྱོད་ཚུལ་རྣམས་མཇལ་དུས་ཀྱི་རྣམ་
པར་བཞུགས་པ། སེང་ཁྲི་དེའི་གཡས་གཡོན་ནས་ཕན་ཚུན་དུ་གྲལ་རིམ་དྲང་
པོ་དང་། རྒྱབ་ནས་གྲལ་གོར་མོར་སྒྲིག་པའི་པད་ཟླའི་གདན་རྣམས་ཟླ་གམ་གྱི་
དབྱིབས་ལྟར་སྒྲིག་པ་རྣམས་ཀྱི་སྟེང་ཆོས་འབྲེལ་དངོས་ཐོབ་ཀྱི་བླ་མ་ཇི་ཡོད་
ཡར་ཐུབ་དབང་ལ་ཞལ་བསྟན་ནས་བཞུགས་པ། བླ་མ་ཐུབ་དབང་གི་སྟེང་གི་
ནམ་མཁར་རྒྱབ་ལ་ཅུང་ཟད་ཕྱིར་ཕྱོགས་པའི་སར། སེང་ཁྲི་ཆུང་ངུ་ཞིག་གི་
སྟེང་དུ་རྒྱལ་བ་རྡོ་རྗེ་འཆང་། དེའི་འོག་ནས་གཡས་གཡོན་དང་འོག་རྣམས་སུ་
ཏེ་ལོ། ནཱ་རོ། ཌོ་བྷི་པ། ཨ་ཏི་ཤ རྗེ་ཙོང་ཁ་པ་སོགས་ཉམས་ལེན་བྱིན་རླབས་
78

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བརྒྱུད་ཀྱི་བླ་མ་རྣམས་བཞུགས་པ། ཐུབ་དབང་གི་རྒྱབ་ཏུ་ཉེ་བར་རང་རང་གི་
གདན་གྱི་སྟེང་དུ་བླ་མེད་ཀྱི་ལྷ་ཚོགས། དེའི་ཕྱི་རོལ་རྣལ་འབྱོར་རྒྱུད་ཀྱི་ལྷ་
ཚོགས། དེའི་ཕྱི་རོལ་སྤྱོད་རྒྱུད་ཀྱི་ལྷ་ཚོགས། དེའི་ཕྱི་རོལ་བྱ་རྒྱུད་ཀྱི་ལྷ་
ཚོགས་ཏེ་རྒྱུད་སྡེ་བཞིའི་ལྷ་ཚོགས་རྣམས་ཐུབ་དབང་དང་ཞལ་གཟིགས་
ཕྱོགས་གཅིག་པར་བཞུགས། གཡས་གཡོན་གྱི་རྒྱ་ཆེན་སྤྱོད་བརྒྱུད་དང་།
ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱི་རྒྱབ་ནས་མར་བསྐལ་བཟང་སངས་རྒྱས་
རྣམས་དང་སངས་རྒྱས་སུམ་ཅུ་སོ་ལྔ་སོགས་སངས་རྒྱས་རྣམས་བཞུགས།
དེ་རྣམས་ཀྱི་རྒྱབ་ནས་འཇམ་དཔལ། ཕྱག་ན་རྡོ་རྗེ། སྤྱན་རས་གཟིགས།
སྙིང་སོགས་བྱང་ཆུབ་སེམས་དཔའ་རྣམས་དང་། དེ་རྣམས་ཀྱི་རྒྱབ་ནས་
འཕགས་པ་རང་རྒྱལ་རྣམས་དང་། འཕགས་པ་གནས་བརྟན་བཅུ་དྲུག་གིས་
གཙོས་པའི་ཉན་ཐོས་རྣམས་བཞུགས། དེ་རྣམས་ཀྱི་རྒྱབ་ནས་དཔའ་བོ་དཔའ་
མོ་རྣམས་དང་། དེ་རྣམས་ཀྱི་རྒྱབ་ནས་ཆོས་སྐྱོང་སྲུང་མ་རྣམས་བཞུགས་པར་
གསལ་གདབ་པའི་ཁྲོམ་ཚོགས་དང་།
ཡང་གཞན་ཐམས་ཅད་སྔར་དང་འདྲ་བ་ལ། བླ་མ་ཐུབ་པའི་དབང་པོའི་
ཐུགས་ཀ་ནས་མར་གཡས་གཡོན་དུ་འོད་ཟེར་ཁ་དོག་སྣ་ལྔ་པ་དབང་གཞུ་ལྟ་
བུ་འཕྲོས་པ། སེང་ཁྲི་ཆེན་པོའི་སྟེང་དུ་ཉེ་བར་གཡས་གཡོན་ནས་དབང་
གཞུའི་དབྱིབས་ལྟ་བུ་གོར་མོ་ཕྱེད་ཀྱི་ཚུལ་དུ་ལྡིང་བའི་སྟེང་དུ་པད་ཟླའི་གདན་
79

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ལ་རྒྱ་ཆེན་སྤྱོད་བརྒྱུད་དང་ཟབ་མོ་ལྟ་བརྒྱུད་ཀྱི་བླ་མ་རྣམས་བཞུགས་པའི་
རྒྱབ་ཕྱོགས་གཡས་གཡོན་གཉིས་སུ་སེང་ཁྲི་ཆེན་པོའི་སྟེང་དུ་རེག་པར་
སངས་རྒྱས་བྱང་སེམས་སོགས་སྔར་བཞིན་བཞུགས་པ་གསལ་གདབ་པའི་
ཁྲོམ་ཚོགས་དང་། བླ་མ་མཆོད་པའི་ཚོགས་ཞིང་ལྟ་བུའི་ཁྲོམ་ཚོགས་སོགས་
མང་དུ་ཡོད་ཀྱང་། དེང་སང་ཡོངས་སུ་གྲགས་པ་རེ་རེ་ཙམ་ལས་མི་འདུག་
གསུངས། ཀུན་འདུས་ནོར་བུའི་ལུགས་ནི་ལྷ་བརྒྱ་མའི་ཚོགས་ཞིང་དང་
གཅོད་ཀྱི་ཚོགས་ཞིང་ལྟ་བུ་རྣམས་ལ་ཟེར་གསུངས། དེ་དག་ནི་སྐྱབས་ཡུལ་
གྱི་ཞལ་ཤེས་སོ།།
དེ་ལྟར་སྐྱབས་ཡུལ་གསལ་བཏབ་ཟིན་པ་ན། སྐྱབས་འགྲོའི་རྒྱུ་དང་དེས་
དྲངས་པའི་སྐྱབས་འགྲོའི་ངོ་བོ་ཡིད་ལ་བྱ་ཚུལ་ནི། ག་ན་བདག་སོགས་སེམས་
ཅན་ཕལ་ཆེར་གྱི་སྒོ་གསུམ་གྱི་སྤྱོད་པ་འདི་ཐམས་ཅད་སྡིག་པ་མི་དགེ་བའི་
ཕྱོགས་སུ་འགྲོ་བ་ལ་ནི་བཀག་ཀྱང་ཁེགས་ས་མེད་པར་ངམ་ངམ་ཤུགས་
ཀྱིས་འཇུག དགེ་བའི་ཕྱོགས་སུ་གཏོང་དགོས་བྱུང་ན་ཆུ་ཀླུང་གྱེན་དུ་འདྲེན་
པ་ལས་ཆེས་ཤིན་ཏུ་དཀའ་བ་མངོན་སུམ་དུ་གྲུབ་པ་འདི་ནི་སྔོན་ཐོག་མ་མེད་
པ་ནས་སྡིག་པ་མི་དགེ་བ་ལ་གོམས་ཤུགས་ཤིན་ཏུ་ཆེ་ཞིང་དགེ་བ་སྒྲུབ་པ་ལ་
གོམས་ཤུགས་ཤིན་ཏུ་ཆུང་བའི་འབྲས་བུའི་རྟགས་ཡང་དག་ཡིན། ཚེ་འདིར་
༥ཡང་བཅས་རང་གི་ཉེས་ལྟུང་སྔར་མེད་གསར་དུ་འབྱུང་བ་ནི་ཆར་འབབ་པ་ལྟ་
80

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བུ་ཡིན། སྔར་ཡོད་གོང་འཕེལ་དུ་འགྲོ་བ་ནི་རྒྱ་མཚོ་ཆེན་པོ་ལ་ཆུ་བོ་བཞི་
འདུས་པ་བཞིན་དུ་ངང་གིས་འཕེལ་ཡོང་བ་རེད། སྡིག་པའི་ཕུང་པོ་མི་བཟད་
པ་དེ་ཙམ་མི་དགོས་སྡིག་པ་སྐད་ཅིག་མ་རེ་རེས་ཀྱང་ཐོགས་པ་མེད་པར་ངན་
སོང་དུ་ལྟུང་བར་འགྱུར་བ་བཅོམ་ལྡན་འདས་ཐུགས་རྗེ་ཅན་དེ་ཉིད་ཀྱིས་
བདག་ཅག་རྣམས་ལ་ཐུགས་བརྩེ་བ་ཆེན་པོས་མ་བཟོད་ནས་རྫུན་གཡོ་དང་
སྦས་གསང་མེད་པར་རྣམ་གྲངས་དུ་མར་ལུང་བསྟན་པ་དེས་ན། ད་སྡིག་པའི་
ཕུང་པོ་མི་བཟད་པ་དེ་ལྟ་བུ་དང་བཅས་བཞིན་པར་དབུགས་འདི་ཆད་སོང་ན་
དབུགས་ཆད་ལོང་མ་ཉིད་དུ་ཐོགས་པ་མེད་པར་ངན་སོང་དུ་ལྟུང་བ་ལས་འོས་
མི་འདུག ངན་སོང་དུ་ལྟུང་སོང་ན་དམྱལ་བར་བསྲེག་ཅིང་འཚེད་པ། བརྡུང༌
ཞིང་དམྱལ་བ། གཤེག་ཅིང་གཏུབས་པ། ཤ་དང་རུས་པ་རྣམས་ཀྱང་འགས་
ཤིང་ཞིགས་པ་ལྟ་བུའི་ཚ་གྲང་གི་སྡུག་བསྔལ། ཡི་དྭགས་ལ་བཀྲེས་སྐོམ། གྲང་
དྲོ་ངལ་ཞིང་འཇིགས་པ་སོགས་ཀྱི་སྡུག་བསྔལ། དུད་འགྲོ་ལ་གླེན་ཞིང་གཏི་
མུག་པ། གཅིག་གིས་གཅིག་ཟ་བ། བཀོལ་བ་སྤྱོད་པ་གསོད་པ་སོགས་ཀྱི་
ཁྲིམས་གཅོད་དྲག་པོ་དེ་འདྲ་ལུས་སེམས་ཀྱི་སྟེང་ནས་དངོས་སུ་མྱོང་བ་ལྟ་ཅི་
སྨོས། དེ་དག་གི་གཏམ་ཐོས་པ་དང་གཟུགས་སུ་བགྱིས་པ་མིག་གིས་མཐོང་
བ་ཙམ་གྱིས་ཀྱང་སྙིང་ཡང་འགས་འགྲོ་བའི་ཚོད་ཙམ་དུ་འདུག་ན། ངས་དེ་
འདྲའི་སྡུག་བསྔལ་དེ་ལུས་སེམས་ཀྱི་སྟེང་ནས་དངོས་སུ་མྱོང་དགོས་བྱུང་ཙ་
81

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ན་ཅི་འདྲ་བགྱི་ན་བཟོད་གླགས་ཡོད།འོན་ཀྱང་མི་མྱོང་བའི་རང་དབང་ནི་མེད་
དེ་སྡུག་བསྔལ་དེ་མྱོང་བའི་རྒྱུ་ཚོགས་ཐམས་ཅད་སྤུངས་པ་བཞིན་དུ་
བསགས་ཟིན། མྱོང་བར་ཡང་རིང་པོ་མི་ཐོགས་ཏེ་འཇིགས་རུང་གི་གནས་མི་
བཟད་པ་དེ་དང་ད་ལྟའི་ལུས་རྟེན་འདི་གཉིས་ཀྱི་བར་དུ་དབུགས་ཕྱི་ནང་དུ་རྒྱུ་
བ་འདི་ཙམ་གྱི་ཆོད་པ་ལས་འོས་མི་འདུག དབུགས་ཀྱི་རྒྱུ་བ་འདི་ནི་ད་ལྟ་ཕྱི་
ནང་དུ་རྒྱུ་བའི་བར་འདིར་ཡང་སྦུད་དེ་མི་འགྲོ་བའི་ངེས་པ་མེད། ཇི་ལྟར་ན་
ཡང་ཉི་མ་ད་དགུང་ཚུན་ཆད་ཤི་བ་ལས་སྡོད་པའི་གདེང་དྲོད་གཏན་ནས་མི་
འདུག་པས། ད་ལྟ་རང་འཇིགས་རུང་གི་གནས་མི་བཟད་པ་དེར་སླེབས་སོང་
ན་ངས་ཅི་འདྲ་བགྱི་ན་བཟོད་གླགས་ཡོད།
དེའི་ཚེ་ཐབས་གང་གིས་ཀྱང་དེ་ལས་ཐར་བའི་ཐབས་མེད། དེ་ལས་
སྐྱོབ་པའི་སྐྱབས་འཚོལ་ཡང་མི་རྙེད། སྐྱེ་བ་ནས་ཚེ་རབས་མང་པོར་མཐོ་
རིས་དང་ཐར་པའི་སྲོག་རྩ་ཆད་པའི་འགོ་ནི་ད་གཟོད་དེ་ནས་བརྩམས་ཟིན་
པས་ཕྱིས་ཚར་བ་ཡིན། དེས་ན་ད་རེས་འཇིགས་རུང་གི་གནས་མི་བཟད་པ་
དེར་མི་འགྲོ་བའི་ཐབས་ཤིག་ཨེ་སྒྲུབ་མི་སྒྲུབ་རང་ལ་རང་དབང་ཡོད་པའི་
སྐབས་འདིར་ཡང་འཇིགས་རུང་གི་གནས་མི་བཟད་པ་དེར་མི་འགྲོ་བའི་
ཐབས་ཤིག་ལ་མི་འབད་པར། གནས་དེར་འགྲོ་བའི་རྒྱུ་སྡིག་པ་མི་དགེ་བ་སྒྲུབ་
པ་ལ་ཁྱིས་ཁྲག་མཐོང་བ་ལྟར་དགའ་བཞིན་འཇུག་པ་འདི་ནི་ངེས་པར་སྨྱོས་པ་
82

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རེད། ད་ནས་བདག་སོགས་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་འཇིགས་རུང་གི་གནས་མི་ཟད་པ་དེར་མི་འགྲོ་བའི་ཐབས་ཤིག་ཅི་
ནས་ཀྱང་འཚོལ་དགོས་ལ། དེ་ཡང་མི་ཤེས་པའམ་རྨོངས་པས་བསྟན་པའི་
ཐབས་ལ་ཇི་ཙམ་འབད་ཀྱང་ངལ་བ་འབའ་ཞིག་གི་རྒྱུར་འགྲོ་བ་ལས་འོས་མི་
འདུག་པས། ཐབས་དེ་ཕྱིན་ཅི་མ་ལོག་པ་ཤེས་པའི་ཤེས་ལྡན་འབའ་ཞིག་
འཚོལ་ནས་དེས་གསུངས་པའི་ཐབས་ལ་ནན་ཏན་སྙིང་པོ་བྱ་དགོས་པའི་
ཕྱིར་རོ།།
དེ་ཡང་བླང་དོར་གྱི་གནས་མཐའ་དག་རང་གིས་མངོན་སུམ་དུ་གཟིགས་
ཤིང་ཉིད་ཀྱིས་གཟིགས་པ་ལྟར་གཞན་ལ་རང་དབང་དུ་གསལ་བར་མཛད་
པའི་ཚད་མའི་སྐྱེས་བུ་ཞིག་དགོས་ཀྱི། གཞན་དུ་མངོན་ཤེས་རྫུ་འཕྲུལ་སོགས་
ཐུན་མོང་བའི་ཡོན་ཏན་ནི་ཇི་འདྲ་ཇི་སྙེད་ཅིག་ལྡན་ཡང་དེ་ཙམ་གྱིས་འཇིགས་
པ་མཐའ་དག་ལས་སྒྲོལ་བའི་ཐབས་བསྟན་པ་ལ་བསླུ་བ་མེད་པར་མི་འགྲུབ་
པའིཕྱིར་རོ། །
དེ་ཡང་སངས་རྒྱས་བཅོམ་ལྡན་འདས་ཉག་གཅིག་དེ་འདྲའི་ཚད་མའི་
སྐྱེས་བུ་ཡིན་གྱི། གཞན་ཚངས་པ་བརྒྱ་བྱིན་སོགས་སུ་ལའང་དེ་ལྟ་བུའི་ཡོན་
ཏན་གྱི་ཕྱོགས་དང་ཆ་ཙམ་ཡང་མ་མཆིས་པས། འཇིག་རྟེན་འདི་ན་སངས་
རྒྱས་བཅོམ་ལྡན་འདས་ལ་སྐྱབས་སུ་འགྲོ་མི་འགྲོ་ལྷ་མིའི་འགྲོ་བ་སུ་ཡིན་ཀྱང་
83

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རུང་། འཇིགས་པ་མཐའ་དག་ལས་སྒྲོལ་བའི་ཐབས་ཤིག་འདོད་ན་ཐབས་དེ་
སྟོན་པ་པོ་ནི་སངས་རྒྱས་ཉག་གཅིག་དང་། ཐབས་དེ་ཡང་དེས་གསུངས་པའི་
དམ་པའི་ཆོས་འབའ་ཞིག་དང་། དེ་སྒྲུབ་པའི་གྲོགས་ཀྱང་འཕགས་པའི་དགེ་
འདུན་ཁོ་ནར་ངེས་ཀྱི། དེ་ལས་གཞན་པའི་སྐྱབས་སུ་འོས་པ་དང་སྐྱབས་སུ་
འགྱུར་བ་ནི་ས་སྟེང་གང་ནའང་མི་རྙེད་པ་རེད། འོན་ཀྱང་བདག་ཅག་འཇིགས་
པ་མཐའ་དག་ལས་སྒྲོལ་ཞིང་སྐྱོབ་པ་ལའང་ཕྱི་ནང་གི་ཡན་ལག་གཉིས་ཚང་
དགོས་ལ། དེ་ཡང་ཕྱིའི་ཡན་ལག་མ་ཚང་བ་མེད་པ་སྟོན་པ་ཐུགས་རྗེ་ཅན་དེ་
ཉིད་ཀྱིས་བསྐལ་པ་གྲངས་མེད་པའི་སྔ་རོལ་ནས་དཀའ་བ་བརྒྱ་ཕྲག་གི་སྒོ་
ནས་བསྒྲུབས་ཟིན་ཏེ། བདག་ཅག་རྣམས་ཀྱི་མགོན་སྐྱབས་དཔུང་གཉེན་གྱི་
ཚུལ་དུ་དུས་སྐད་ཅིག་ཀྱང་གཡེལ་བ་མེད་པར་བཞུགས་བཞིན་པ་ཞིག་ཡིན་
ནའང་། ནང་གི་ཡན་ལག་དེ་ལ་བློ་འགེལ་ནས་སྐྱབས་སུ་འགྲོ་བ་དང་བླང་དོར་
གྱི་གནས་ལ་འཇུག་ལྡོག་ཚུལ་བཞིན་དུ་བྱས་པ་འདི་མ་བྱུང་བ་ཁོ་ནས་ཁམས་
གསུམ་འཁོར་བར་རང་དབང་མེད་པར་འཁྱམས་ཤིང་མགོན་མེད་སྐྱབས་མེད་
དུ་གྱུར་པ་འདི་བཞིན་བྱུང་བ་རེད།
དེས་ན་སྐྱབས་བསླུ་བ་མེད་པ་དཀོན་མཆོག་རིན་པོ་ཆེ་རྣམ་པ་གསུམ་
ལ་སྙིང་ནས་སྐྱབས་སུ་འགྲོ་ཞིང་དཀར་ནག་གི་ལས་རྣམས་ལ་འཇུག་ལྡོག་
ཚུལ་བཞིན་དུ་བྱེད་ན་འཇིགས་རུང་གི་གནས་མི་བཟད་པ་དེ་ལས་སྒྲོལ་མི་
84

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྒྲོལ་དང་སྐྱོབ་མི་སྐྱོབ་ལ་ཐེ་ཚོམ་ཅུང་ཟད་ཀྱང་མི་འདུག་པས། ད་ནི་བདག་
སོགས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སྐྱབས་བསླུ་
བ་མེད་པ་དཀོན་མཆོག་རིན་པོ་ཆེ་ཁྱེད་རྣམས་ལ་སྐྱབས་སུ་འགྲོ་བར་བྱའོ། །
བདག་སོགས་སེམས་ཅན་ཐམས་ཅད་སྤྱིར་འཁོར་བ་དང་ཁྱད་པར་ངན་སོང་
གསུམ་གྱི་འཇིགས་པ་ཆེན་པོ་འདི་ལས་ད་ལྟ་ཉིད་དུ་བསྲུང་ཞིང་སྐྱོབ་ཏུ་
གསོལ་ལོ་སྙམ་པའི་བློ་འགེལ་གྱི་སེམས་བསྐྱེད་པ་དེའམ། དེའི་ཚན་གྱིས་
རང་དབང་མེད་པར་ངག་ཏུའང་བླ་མ་ལ་སྐྱབས་སུ་མཆིའོ་ཞེས་སོགས་དཔེར་
ན་རང་གི་ལུས་ལ་ཟུག་ཆེན་པོ་སྐྱེས་པ་ན་རང་དབང་མེད་པར་སྐད་ཤོར་བ་ལྟ་
བུའི་ངག་གི་རིག་བྱེད་དེ་ནི་ཐུན་མོང་བའི་སྐྱབས་འགྲོ་དང་། ཁྱད་པར་སེམས་
ཅན་ལས་དང་ཉོན་མོངས་པ་གཉིས་ཀྱིས་རང་དབང་མེད་པར་བྱས་ནས་སྤྱིར་
འཁོར་བ་དང་ཁྱད་པར་ངན་སོང་གསུམ་གྱི་འཇིགས་སུ་རུང་བའི་གཡང་ཁ་མི་
བཟད་པ་རབ་ཏུ་འགྲིམས་པའི་ཉམ་ཐག་པའི་གནས་སུ་གྱུར་པ་འདི་དག་ཀྱང་
གཅིག་ཏུ་སྐྱེ་བ་ནས་ཚེ་རབས་ཐམས་ཅད་དུ་བདག་ལ་མེད་དུ་མི་རུང་བའི་
བདག་གི་ཕན་བདེའི་ལེགས་ཚོགས་སྒྲུབ་པའི་མཛའ་བཤེས། གཉིས་སུ་གཞི་
དང་ལམ་དང་འབྲས་བུ་གང་གི་གནས་སྐབས་ན་ཡང་བདག་ལ་མེད་དུ་མི་རུང་
བའི་བདག་གི་ཕན་བདེའི་ལེགས་ཚོགས་བདེ་བླག་ཏུ་སྟེར་བའི་ཡིད་བཞིན་གྱི་
ནོར་བུ་དང་བླ་མ་དང་ལྷག་པའི་ལྷ་རྣམས་དང་ཁྱད་པར་ཅུང་ཟད་ཀྱང་མེད་པ་
85

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཤ་སྟག་ཏུ་འདུག་པ་ལ། ད་ལྟའི་གནས་སྐབས་ལས་དང་ཉོན་མོངས་པ་གཉིས་
ཀྱིས་རང་དབང་མེད་པར་བྱས་ཏེ་འདི་ལྟར་འཕྲལ་ཐེས་འཕུགས་ཐེས་སུ་སོང་
ཞིང་མགོན་མེད་སྐྱབས་མེད་དུ་གྱུར་པ་འདི་འདྲ་སྙིང་རེ་རྗེ།
སེམས་ཅན་འདི་རྣམས་འཇིགས་པ་ཆེན་པོ་དེ་ལས་སྒྲོལ་ཞིང་སྐྱོབ་པའི་
ཁུར་དེ་ཡང་ངེད་རང་གཅིག་པུ་ལ་བབ་མོད་ཀྱང་། ད་ལྟ་གནས་སྐབས་འདི་
འདྲས་ནི་སེམས་ཅན་ཐམས་ཅད་ལྟ་ཅི་སྨོས། སེམས་ཅན་གཅིག་གི་མགོན་
སྐྱབས་བྱེད་པའི་ནུས་པའང་བདག་ལ་མི་འདུག དེའི་ནུས་པ་སུ་ལ་ཡོད་ན་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་ན་སེམས་ཅན་ཐམས་
ཅད་ཀྱི་མགོན་སྐྱབས་བྱེད་པའི་ནུས་མཐུ་ཐོགས་པ་མེད་པར་འཇུག་པས་གོ་
འཕང་དམ་པ་དེ་ཐོབ་བྱར་བཟུང་།
མཁས་གྲུབ་ཚད་མར་གྱུར་པ་རྣམས་ཀྱིས་ཉིད་ཀྱི་སྐུ་དང་སྲོག་ལའང་མི་
གཟིགས་པར་དཀའ་བ་བརྒྱ་ཕྲག་གིས་ཇི་ལྟར་སྒྲུབ་པའི་ལམ་ཟབ་མོ་བླ་མ་
ལྷའི་རྣལ་འབྱོར་གྱི་སྒོ་ནས་ཕྱག་རྒྱ་ཆེན་པོའི་ཁྲིད་དམིགས་སྐྱོང་ཚུལ་འདི་
ཉིད་ཉམས་ལེན་གྱི་མཐིལ་དུ་བཟུང་ནས་མཁས་གྲུབ་ཚད་མར་གྱུར་པ་དེ་
རྣམས་ཀྱི་རྗེས་སུ་སློབ་སྟེ་ལུས་དང་སྲོག་ལའང་ལྟོས་པ་མེད་པའི་དཀའ་སྤྱོད་
དང་རླབས་པོ་ཆེའི་བརྩོན་འགྲུས་ཀྱི་སྒོ་ནས་ཚུལ་བཞིན་དུ་བསྒྲུབ་པར་བྱའོ་
སྙམ་པའི་སེམས་དུང་དུང་བ་ཞིག་བསྐྱེད་པ་ནི། ཐེག་པ་ཆེན་པོའི་དཀོན་
86

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མཆོག་གསུམ་རང་གི་ཐོབ་བྱར་བཟུང་ནས་འབྲས་བུར་སྐྱབས་སུ་འགྲོ་བའི་
ཐེག་ཆེན་གྱི་སྐྱབས་འགྲོ་ཡིན་ལ། འདི་འདྲའི་སྐྱབས་འགྲོ་དང་ཐེག་ཆེན་
སེམས་བསྐྱེད་གཉིས་ཀྱི་ཁྱད་པར་ཤིན་ཏུ་འབྱེད་དཀའ་བ་ཞིག་ཡོད་གསུངས།
དེ་ནས་བླ་མ་དཀོན་མཆོག་རྣམས་ཀྱང་རང་གཞན་སེམས་ཅན་ཐམས་
ཅད་ལ་བརྩེ་ཞིང་བྱམས་པའི་ཚུལ་དུ་བཞུགས་པར་དམིགས་པ་དང་། རང་
གཞན་ཐམས་ཅད་ཀྱིས་ཀྱང་སྐྱབས་ཡུལ་དེ་རྣམས་ཀྱི་ཡོན་ཏན་དང་བཀའ་
དྲིན་དྲན་པའི་དད་གུས་ཆེན་པོས་མགྲིན་གཅིག་ཏུ་སྐྱབས་འགྲོའི་ཚིག་འུར་ཏེ་
བཏོན་པའི་ཚེ། སྦྱང་འཇུག་ཚུད་གསུམ་གྱི་དམིགས་པ་ཡོངས་གྲགས་ལྟར་
དང་། སྡིག་པ་སྦྱང་སྐབས་དབང་ཆེན་གསེར་གྱི་ས་གཞིའི་སྟེང་དུ་འཆི་བདག་
གཤིན་རྗེ་སྲིན་པོའི་གཟུགས་ཅན་གན་རྐྱལ་དུ་གནས་པའི་ཁར་སྡིག་པ་ཐམས་
ཅད་སོང་སྟེ་ཁོ་ཚིམ་པ་དང་མཉམ་དུ་ཁ་སྡིག་པའི་ལྷག་མ་ལས་གྲུབ་པའི་
གསེར་གྱི་འཁོར་ལོ་རྩིབས་སྟོང་དང་ལྡན་པས་བཀག་པའི་མོས་པ་བྱ་བ་ནི་
སྡིག་པ་སྦྱང་བའི་ཞོར་ལ་ཚེ་སྒྲུབ་པའི་ཐབས་མ་གཅིག་ལབ་སྒྲོན་གྱི་མན་ངག་
ཡིན་གསུངས།
དེ་ནས་སངས་རྒྱས་ཆོས་ཚོགས་མའི་སྐབས་རང་གཞན་སེམས་ཅན་
ཐམས་ཅད་འཁོར་བ་སྤྱི་དང་ཁྱད་པར་ངན་སོང་གསུམ་དུ་འཇུག་ཅིང་ཁྲིད་
པར་བྱེད་པ་དང་། ཡར་ཐར་པ་དང་ཐམས་ཅད་མཁྱེན་པ་ཐོབ་ཏུ་མི་སྟེར་བ་ནི་
87

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་འདི་གཉིས་ཡིན་པས་རང་
གཞན་སེམས་ཅན་ཐམས་ཅད་འཇིགས་པ་ཆེན་པོ་དེ་ལས་ད་ལྟ་ཉིད་དུ་སྲུང་
ཞིང་སྐྱོབ་ཏུ་གསོལ་ལོ་སྙམ་པའི་ཐེག་ཆེན་གྱི་སྐྱབས་འགྲོ་དང་། བདག་གིས་
སྦྱིན་པ་ལས་བྱུང་བ་སོགས་གཞི་གསུམ་གྱི་དགེ་བ་དུས་གསུམ་དུ་བསགས་
པ་རྣམས་ཀྱི་མཐུ་ལས་རང་གཞན་སེམས་ཅན་ཐམས་ཅད་ཀྱིས་མྱུར་དུ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་ན་ཅི་མ་རུང་། དེ་ལྟ་བུའི་
གོ་འཕང་དེ་མྱུར་དུ་ཐོབ་པར་གྱུར་ཅིག སེམས་ཅན་ཐམས་ཅད་ཀྱི་དོན་དུ་
རྫོགས་བྱང་ཐོབ་འདོད་ཀྱི་སེམས་འདི་ཡང་རྨི་ལམ་དུ་ཡང་མི་གཏོང་སྙམ་པ་
ལྟ་བུའི་སྨོན་སེམས་དམ་བཅའ་ཅན་དང༌། དཀོན་མཆོག་གསུམ་ལ་བདག་
སྐྱབས་མཆི། །ཞེས་སོགས་ཀྱི་སྐབས་སྐྱབས་འགྲོ་གོང་དང་འདྲ།
སྡིག་བཤགས་རང་ཉིད་ཚེ་འདིར་ཡང་ཡོན་ཏན་ཤེས་རྒྱུད་ལ་སྐྱེ་རུ་མི་
སྟེར་ཞིང་ཕྱི་མར་ངན་སོང་དུ་འཁྲིད་པར་བྱེད་པའི་སྡིག་པའི་ཕུང་པོ་ཇི་སྙེད་
ཡོད་པ་ཐམས་ཅད་ཕྱོགས་བཅུ་ན་བཞུགས་པའིརྒྱལ་བ་སྲས་བཅས་ཁྱེད་
རྣམས་ཀྱི་སྤྱན་སྔར་མཐོལ་ལོ་འཆགས་སོ་སྙམ་པ་དང་། རྗེས་སུ་ཡི་རང་ནི་
འཇིག་རྟེན་འདི་ན་སྐྱེ་འཕགས་ཐམས་ཅད་ཀྱིས་བསགས་པའི་དགེ་བ་ཇི་སྙེད་
ཡོད་པ་ཐམས་ཅད་བདག་གཅིག་པུས་སེམས་ཅན་གྱི་དོན་དུ་གསོག་ནུས་པ་
ཞིག་བྱུང་ན་ཅི་མ་རུང་སྙམ་པ་དང༌། སྦྱོར་བ་དེ་རྣམས་སྔོན་དུ་བཏང་ནས་
88

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དངོས་གཞི་འཇུག་སེམས་གཟུང་ཚུལ་ནི། བདག་གིས་མ་སེམས་ཅན་ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་དེ་ཅི་ནས་ཀྱང་
ཐོབ་པར་བྱ། དེའིཕྱིར་དུ་རྒྱལ་སྲས་ཀྱི་སྤྱོད་པ་སྤྱི་དང་བྱེ་བྲག་མཐའ་དག་ལ་
ལུས་དང་སྲོག་ལའང་མི་ལྟ་བའི་དཀའ་སྤྱོད་དང་རླབས་པོ་ཆེའི་བརྩོན་འགྲུས་
ཀྱི་སྒོ་ནས་ཚུལ་བཞིན་དུ་སློབ་པར་བྱའོ། །དེ་ལྟར་བྱེད་ནུས་པ་བླ་མ་ལྷས་
XXX
དེ་ཡང་ཐེག་པ་གོང་འོག་གི་སྡོམ་པ་ཐམས་ཅད་སྐྱབས་འགྲོས་རྟེན་གཞི་
བྱས་ནས་བླང་དགོས་པ་དང་། སྡིག་པ་ཚབ་ཆེན་རྒྱུད་ལ་ཡོད་པ་དང་། བསོད་
ནམས་ཤིན་ཏུ་ཆུང་བའི་གང་ཟག་གིརྒྱུད་ལ་བྱང་ཆུབ་ཀྱི་སེམས་དང་བྱང་ཆུབ་
སེམས་དཔའི་སྡོམ་པ་སྐྱེ་བར་མི་འགྱུར་བ་དང་། བརྒྱ་ལ་སྐྱེས་ནའང་དགོས་
པ་སྒྲུབ་ནུས་སུ་མི་འགྱུར་བར་ས་གཞི་ཚྭ་སྒོ་ཅན་དང་། རྩ་དང་ལྡུམ་བུ་སོགས་
མང་བ་དང་། ལུད་དང་དྲོད་གཤེར་སོགས་མི་འཛོམ་པར་ས་བོན་བཏབ་ཀྱང་
མྱུ་གུ་སྐྱེ་དཀའ་བ་དང་། སྐྱེས་སུ་ཟིན་ཀྱང་ཕན་མི་ཐོགས་པ་དང་འདྲ་བས་བྱང་
ཆུབ་ཀྱི་སེམས་གཟུང་བ་ལ་སྐྱབས་འགྲོ་སོགས་གསུམ་ངེས་ཅན་སྔོན་དུ་
གཏོང་དགོས་པ་ཡིན་གསུངས། དེ་ལྟར་བྱང་ཆུབ་ཀྱི་སེམས་དང་སྡོམ་པ་རྒྱུད་
ལ་སྐྱེས་པར་རང་ཉིད་ཀྱིས་དགའ་བ་བསྒོམ་ཞིང་། རང་ཉིད་ལ་དེ་ལྟ་བུའི་དགེ་
བ་རླབས་པོ་ཆེ་སྐྱེས་པའི་རྐྱེན་གྱིས་བླ་མ་ཐུབ་པའི་དབང་པོ་དགྱེས་ནས་མར་
89

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མེ་གཅིག་ལས་གཉིས་ཆད་ཀྱི་ཚུལ་དུ་རང་འདྲ་གཉིས་པ་ཞིག་ཆད་ནས་རང་
ལ་ཐིམ་པས། རང་གི་ལུས་ངག་ཡིད་གསུམ་བླ་མ་ཐུབ་པའི་དབང་པོའི་སྐུ་
གསུང་ཐུགས་སུ་ལམ་གྱིས་གྱུར་པའི་མོས་པ་བྱ་ཞིང་དར་ཅིག་མཉམ་པར་
འཇོག རང་གི་སྐུ་ལས་འོད་ཟེར་ཉི་མ་དང་མེ་ཤེལ་གྱི་འོད་ལྟ་བུ་ཚ་བའི་རེག་
བྱ་ཅན་དང་། ཁ་བ་དང་ཆུ་ཀླུང་ཆེན་པོའི་རེག་བྱ་ལྟ་བུ་གྲང་བའི་རེག་བྱ་ཅན་
དཔག་ཏུ་མེད་པ་འཕྲོས་པས། ཚ་གྲང་གི་དམྱལ་བའི་སྣོད་དང་བཅུད་ཀྱི་
སེམས་ཅན་ཐམས་ཅད་ཀྱི་སྐྱོན་དང་སྡུག་བསྔལ་ཐམས་ཅད་སྦྱངས་ནས་དག་
པའི་ཞིང་དང་ཐུབ་དབང་དུ་གྱུར་པའི་མོས་པ་བྱ་བ་དང་། ཡང་འོད་ཟེར་དགོས་
འདོད་ཀུན་འབྱུང་གི་ནོར་བུ་དང་ཟས་གོས་གནས་མལ་སོགས་ཡོ་བྱད་མཁོ་
དགུའི་རྣམ་པར་སྤྲོས་པས་ཡི་དྭགས་རྣམས་དང་། ལེགས་ཉེས་འབྱེད་པའི་བློ་
གྲོས་དང་། རྗེས་ཡོང་སྔོན་དྲན་དང་། དྲན་ཤེས་ངོ་ཚ་ཁྲེལ་ཡོད་དང་བག་ཡོད་
ཀྱི་བྱེད་ལས་ཅན་དཔག་ཏུ་མེད་པར་འཕྲོས་པས་དུད་འགྲོ་རྣམས་དང་། ཟས་
དང་སྨན་དང་གོས་དང་ནོར་གྱི་བྱེ་བྲག་སྣ་ཚོགས་པའི་རྣམ་པར་སྤྲོས་པས་མི་
རྣམས་དང ༌། བྱམས་དང་སྙིང་རྗེ་དགའ་བ་དང་བཏང་སྙོམས་སོགས་ཀྱི་བྱེད་
ལས་དཔག་མེད་འཕྲོས་པས་ལྷ་མིན་རྣམས་དང༌། ཚེ་དང་བསོད་ནམས་སྐྱོ་
ཤས་ངེས་འབྱུང་བག་ཡོད་སོགས་ཀྱི་བྱེད་ལས་ཅན་དཔག་མེད་སྤྲོས་པས་
ཁམས་གོང་འོག་གི་ལྷ་རྣམས་ཀྱི་རང་རང་གི་སྡག་བསྔལ་ཐམས་ཅད་ཉེ་བར་
90

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཞི་ནས་སྣོད་ཐམས་ཅད་དག་ཞིང་དང་བཅུད་ཐམས་ཅད་ཐུབ་པའི་དབང་པོའི་
སྐུར་ལམ་གྱིས་གྱུར་པའི་མོས་པ་བྱས་ཏེ། ད་རེས་བླ་མའི་དཀའ་དྲིན་གྱིས་
རིགས་དྲུག་གི་སེམས་ཅན་ཐམས་ཅད་འདི་ལྟར་བླ་མ་ཐུབ་པའི་དབང་པོའི་གོ་
འཕང་ལ་བཀོད་རྒྱུ་བྱུང་བ་སྐལ་བ་རེ་བཟང་སྙམ་པའི་དགའ་བ་བསྒོམ།དེ་ཡང་
གཞན་ཕྱོགས་པ་དག་གིས་ངན་སོང་དོང་སྤྲུགས་དང༌། རིགས་དྲུག་གནས་
འདྲེན་སོགས་ཟབ་དགུ་དང་སྙན་དགུར་བཏགས་པའི་གདམས་པ་ཐམས་ཅད་
ཀྱང་། རང་ཅག་གི་རྗེ་བླ་མའི་བཀའ་བརྒྱུད་འདི་ལ་སེམས་བསྐྱེད་འབྲས་བུ་
ལམ་བྱེད་འདིས་གོ་མི་ཆོད་པ་ཅི་ཡང་མེད་པས་གཞན་ལ་འགྲམ་ཆུ་ལྡང་མི་
དགོས་གསུངས།
དེ་ནས་ཚད་མེད་བཞི་བསྒོམ་པའི་མཚམས་སྦྱོར་དང་། ཇི་ལྟར་བསྒོམ་
པའི་ཚུལ་དང་། བདུད་རྩི་འབེབས་སྦྱང་སོགས་སྤྱི་ལྟར་བྱས་རྗེས། ག་ན་
བདག་གནས་ཁང་བྱི་དོར་བྱས་པ་ནས་བཟུང་སྟེ་ད་ལྟའི་བར་འདི་ཡང་མ་རྒན་
སེམས་ཅན་ངན་སོང་གསུམ་དུ་ལྷུང་ཟིན་པ་དེ་རྣམས་སྡུག་བསྔལ་བརྒྱ་ཕྲག་
དུ་མས་རྟག་ཏུ་གཟིར་བའི་ངང་ཚུལ་ལས་མ་འདས་པས་ངས་མ་རྒན་ཆེས་ཉམ་
ཐག་པའི་གནས་སུ་གྱུར་པ་དེ་རྣམས་ཅིའི་ཕྱིར་ཡལ་བར་འདོར། དེས་ན་
བདག་གིས་མ་སེམས་ཅན་ཐམས་ཅད་ཀྱང་ཚེ་འདི་ཉིད་ལ་རྫོགས་པའི་སངས་
རྒྱས་ཀྱི་གོ་འཕང་མཆོག་ལ་འགོད་ཐུབ་པ་ཞིག་བྱ་སྙམ་པའི་ཞེ་དམ་དྲག་པོ་བློ་
91

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཕུགས་སུ་བཅུག་སྟེ། ངག་ཏུ་མ་སེམས་ཅན་ཐམས་ཅད་ཀྱི་དོན་དུ་མྱུར་བ་
མྱུར་བར་ཞེས་པ་ནས་དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་
ནས་ཕྱག་རྒྱ་ཆེན་པོའི་འཁྲིད་བསྒོམ་པར་བྱའོ་ཞེས་པའི་བར་ལན་འགའ་
བརྗོད། དེ་དག་ནི་སྔོན་འགྲོའི་འཁྲིད་ཆེན་བཞིའི་ནང་ཚན། སྤྱིར་བསྟན་པ་དང་
ཁྱད་པར་ཐེག་ཆེན་ལ་འཇུག་པའི་སྒོ་སྐྱབས་འགྲོ་སེམས་བསྐྱེད་ཀྱི་འཁྲིད་ཡན་
ལག་དང་བཅས་པ་རྣམས་ཡིན་པས་ནན་ཏན་བྱ་དགོས་སོ།།
ཁྱད་པར་གྱི་སྔོན་འགྲོ།
གཉིས་པ་ཁྱད་པར་གྱི་སྔོན་འགྲོ་ལ། རང་ཉིད་ལྷར་བསྐྱེད་པ་ནི་བླ་མའི་
རྣལ་འབྱོར་ཐུན་མོང་མིན་པ་འདི་དང་འབྲེལ་བའི་ཐུན་མོང་བའི་ཕྱག་ཆེན་གྱི་
འཁྲིད་སྐྱོང་བ་ལ་ནི། རང་ཉིད་སྐད་ཅིག་གིས་བདེ་གསང་འཇིགས་གསུམ་གང་
རུང་གི་ཀྲོང་བསྐྱེད་བྱས་པ་ཙམ་གྱིས་ཆོག་ལ། ཐུན་མོང་མ་ཡིན་པའི་ཕྱག་
ཆེན་གྱི་འཁྲིད་དམིགས་སྐྱོང་བ་ལ་ནི་རང་ཉིད་བསྐྱེད་རིམ་གྱི་གཙོ་བོ་ལམ་
འཁྱེར་གསུམ་གྱི་གནད་ཚང་བའི་ལྷར་བསྐྱེད་ངེས་པར་བྱ་དགོས་ལ། དེ་ཡང་
རང་གཞན་སེམས་ཅན་ཐམས་ཅད་སྔོན་ཐོག་མ་མེད་པ་ནས་ཁམས་གསུམ་
འཁོར་བ་འདིར་སྐྱེ་ཤི་བར་དོ་གསུམ་གྱི་ཕྲེང་བ་ཡང་དང་ཡང་དུ་བརྒྱུད་དེ་
སྤྱིརར་འཁོར་བ་དང་ཁྱད་པར་ངན་སོང་གསུམ་གྱི་སྡུག་བསྔལ་བརྒྱ་ཕྲག་དུ་
92

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མས་རྟག་ཏུ་གཟིར་བའི་མི་བཟད་པའི་ཉམ་ཐག་པའི་གནས་སུ་གྱུར་པ་འདི་
བཞིན་བྱུང་འདུག་སྟེ། ད་དུང་ཡང་བདག་ཅག་རྣམས་ཀྱི་སྐྱེ་ཤི་བར་དོ་གསུམ་
པོ་དེའི་གཏིང་དང་མཐའ་ནི་གཏན་ནས་མ་མཆིས་པས། སླར་ཡང་སྐྱེ་ཤི་བར་
དོ་གསུམ་གྱི་ཕྲེང་བ་ཡང་ནས་ཡང་དུ་བརྒྱུད་དེ་སྤྱིར་འཁོར་བ་དང་ཁྱད་པར་
ངན་སོང་གསུམ་གྱི་སྡུག་བསྔལ་གྱི་མེའི་བུད་ཤིང་དུ་འགྱུར་བ་ལས་འོས་མི་
འདུག་པས། ད་རེས་ཤིན་ཏུ་རྙེད་པར་དཀའ་ཞིང་རྙེད་ནས་དོན་ཆེ་བའི་དལ་
འབྱོར་གྱི་རྟེན་བཟང་རྣམ་པར་དག་པར་ཞིག་ཐོབ། མཇལ་བར་དཀའ་བ་རྒྱལ་
བའི་བསྟན་པ་སྤྱི་དང་ཁྱད་པར་རྗེ་བླ་མའི་སྙན་བརྒྱུད་ཀྱི་གདམས་པ་སྙིགས་
དུས་ཀྱི་ཚེ་ཐུང་གཅིག་ལ་འཇའ་ལུས་རྡོ་རྗེའི་སྐུ་འགྲུབ་པའི་ཐབས་ལམ་ཟབ་
མོ་འདི་འདྲ་བ་རྣམས་ལ་ཐོས་བསམ་སྒོམ་གསུམ་དགའ་མགུར་བྱར་ཡོད་པའི་
དུས་འདིར་མྱུར་བ་ཁོ་ནར་རང་གཞན་སེམས་ཅན་ཐམས་ཅད་ཀྱི་དོན་དུ་སྐྱེ་
ཤི་བར་དོ་གསུམ་གྱི་སྡུག་བསྔལ་ལས་གཏན་དུ་ཐར་བའི་སྐུ་གསུམ་གྱི་གོ་
འཕང་རིན་པོ་ཆེ་དེ་ཅི་ནས་ཀྱང་ཐོབ་པར་བྱ། དེ་ཡང་ད་རེས་ལུས་རྟེན་འདིའི་
སྟེང་ནས་སྒྲུབ་དགོས་ཀྱི། ཕྱིན་ཆད་འདི་འདྲའི་ལུས་རྟེན་རྙེད་པའི་སྐལ་བ་མི་
འདུག་སྟེ། འདི་འདྲའི་ལུས་རྟེན་ཡོང་བ་ལ་ཚུལ་ཁྲིམས་རྣམ་པར་དག་པས་
གཞིར་གཟུང་། སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པས་
མཚམས་སྦྱར་བ་སོགས་དགོས་པ་ལ། ཚུལ་ཁྲིམས་རྣམ་པར་དག་པ་ཡུལ་
93

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དང་ཕྱོགས་ནའང་མི་འདུག
དེ་ཡང་འཕྲལ་དང་འཕྲལ་དུ་སྒྲུབ་ཏུ་མ་འཇུག་ན་ཉི་མ་ད་དགུང་ཚུན་ཆད་
དུའང་ཤི་བ་ལས་སྡོད་པའི་གདེང་བྲོད་གཏན་ནས་མེད། དེའི་ཚེ་དེའི་དུས་སུ་
ལུས་ལོངས་སྤྱོད་གྲོགས་མཛའ་བཤེས་རྣམས་དང་མི་འདོད་བཞིན་དུ་ཁ་བྲལ་
བའི་མྱ་ངན་གྱི་ཤུགས་ཀྱིས་གདོང་དམར་ཞིང་སྐྲངས་པ་དང་། མིག་ནས་མཆི་
མ་འཛག་པ་དང་ཤིན་ཏུ་མཛའ་གྲོགས་ཆེ་བའི་ཉེ་དུ་རྣམས་དང་འགྲོགས་པའི་
རེ་ཐག་ནི་ཆད། གཤིན་རྗེའི་ཕོ་ཉ་འཇིགས་སུ་རུང་བ་རང་ལ་འཇིགས་ཚུལ་
རྣམ་པ་སྣ་ཚོགས་སྟོན་པ་རྣམས་ཀྱི་གདོང་ལ་མིག་རིག་རིག་ཏུ་ནི་བལྟ། སྔར་
བྱས་ཀྱི་སྡིག་པ་རྣམས་ལ་འགྱོད་པའི་མེ་ནི་འབར། ངན་སོང་གི་སྣོད་བཅུད་
འཇིགས་སུ་རུང་བ་རྣམས་མིག་ལམ་དུ་ལམ་ལམ་འཆར་ཞིང་སྣང་བས་ཁ་
མིག་ཐམས་ཅད་ནི་གདངས། རྐང་ལག་ཐམས་ཅད་ནི་གཡོ་བ་སྟེ། བཤང་གཅི་
ཡང་རང་དབང་མེད་པར་མལ་དུ་འཆོར་བ་ལྟ་བུའི་སྡུག་བསྔལ་བཟོད་གླགས་
མེད་པ་རྣམས་སྡིག་ཅན་བདག་ལ་ཚེ་འདི་ཉིད་དུ་ངེས་པར་འབྱུང་བ་རེད། དེར་
མ་ཟད་ས་ཆུ་ལ་ཐིམ་པའི་རྟགས་སུ་རི་ཆེན་པོས་གནོན་པ་དང་། ས་ལ་བྱིང་བ་
ལྟ་བུ་དང་སྨིག་རྒྱུ་ལྟ་བུའི་སྣང་བ་འཆར་བ་དང་། ཆུ་མེ་ལ་ཐིམ་པའི་རྟགས་སུ་
ཆུ་ཆེན་པོར་ལྷུང་བ་དང་། དེའི་ཤུགས་ཀྱིས་ཁྱེར་བ་དང་དུ་བ་ལྟ་བུའི་སྣང་བ་
འཆར། མེ་རླུང་ལ་ཐིམ་པའི་རྟགས་སུ་མེ་འབར་བའི་ཁོངས་སུ་ཆུད་པ་དང་།
94

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མེས་འཚིག་པ་དང་། མཁར་སྣང་གི་མེ་ཁྱེར་ལྟ་བུའི་སྣང་བ་འཆར། རླུང་རྣམ་
ཤེས་ལ་ཐིམ་པར་བརྩམ་པ་ན། མར་མེ་ལྟ་བུའི་སྣང་བ། ཐིམ་པ་ན་སྣང་བ་
དཀར་ལམ་པ།
དེ་ནས་མཆེད་པ་དམར་ལམ་པ།ཉེར་ཐོབ་ནག་ལམ་པ། ཐམས་ཅད་སྟོང་
པ་འཆི་བ་འོད་གསལ་རྣམས་འཆར་བའི་འཁྲུལ་སྣང་གི་སྡུག་བསྔལ་དཔག་ཏུ་
མེད་པ་ཉམས་སུ་མྱོང་དགོས་པ་རེད།
ངེད་ཇི་ལྟ་བ་བཞིན་དུ་ནམ་མཁའི་མཐས་ཁྱབ་པའི་སེམས་ཅན་ཐམས་
ཅད་ཀྱང་དེ་ལྟ་བུའི་འཆི་བའི་སྡུག་བསྔལ་མྱོང་ཞིང་མྱོང་བར་འགྱུར་བ་ཤ་སྟག་
ཏུ་འདུག་པས། ད་ནས་བདག་སོགས་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད་དེ་ལྟ་བུའི་འཆི་བའི་སྡུག་བསྔལ་ཉམས་སུ་མྱོང་མི་
དགོས་པ་ཞིག་ཅིས་ཀྱང་བྱ་དགོས་པ་རེད། དེ་ཡང་ལམ་དུས་ཀྱི་དཔེ་དོན་གྱི་
འོད་གསལ་གཉིས་ཀྱིས་འཛམ་བུ་གླིང་པའི་འཆི་བ་དངོས་སུ་སྦྱང་བའི་འབྲས་
བུར་དེ་དང་རིགས་མཐུན་པའི་འབྲས་དུས་ཀྱི་ཆོས་སྐུ་བདེ་བ་ཆེན་པོ་མངོན་
དུ་འགྱུར་བས། ལམ་དང་འབྲས་བུའི་དུས་ཀྱི་ཆོས་སྐུ་དེ་རྣམས་རིམ་པ་བཞིན་
དུ་རྒྱུད་ལ་བསྐྱེད་ཅིང་མངོན་དུ་བྱའོ་སྙམ་པའི་འཕེན་པ་བཏང་ནས་སྐྱབས་
ཡུལ་རྣམས་བླ་མ་ཐུབ་པའི་དབང་པོ་ལ་ཐིམ། བླ་མ་ཐུབ་པའི་དབང་པོ་ཡང་
འོད་སྔོན་པོར་མེར་གྱིས་ཞུ་ནས་རང་གི་སྨིན་མཚམས་སུ་གཞུག་པས་བྱིན་
95

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གྱིས་རློབ་པའི་མོས་པ་བྱ་ཞིང་། སྐད་ཅིག་གིས་རང་ཉིད་རྡོ་རྗེ་འཇིགས་བྱེད་
ཡབ་ཡུམ་དུ་ལམ་གྱིས་གྱུར་པའི་མོས་པ་བྱ།
རང་རྡོ་རྗེ་འཇིགས་བྱེད་ཡབ་ཡུམ་སྙོམས་པར་འཇུག་པའི་སྦྱོར་
མཚམས་དང་ཐུགས་ཀའི་ཧཱུཾ་ལས་བདེ་བ་ཆེན་པོའི་རང་བཞིན་གྱི་འོད་ཟེར་
དམར་པོ་དཔག་ཏུ་མེད་པ་འཕྲོས་ཏེ། སྣོད་བཅུད་ཐམས་ཅད་ལ་ཕོག་པས་སྣོད་
ཐམས་ཅད་གཞལ་ཡས་ཁང་དང་བཅུད་ཐམས་ཅད་རྡོ་རྗེ་འཇིགས་བྱེད་དུ་
ལམ་གྱིས་གྱུར་པ་རྣམས་སླར་ཡང་སྣོད་ཐམས་ཅད་འོད་དུ་ཞུ་ནས་བཅུད་ཀྱི་
ལྷ་རྣམས་ལ་ཐིམ།
བཅུད་ཀྱི་ལྷ་རྣམས་ཀྱང་འོད་དུ་ཞུ་ནས་རང་ཉིད་རྡོ་རྗེ་འཇིགས་བྱེད་ལ་
ཐིམ། རང་ཡང་ལུས་ཀྱི་སྟོད་སྨད་ཐམས་ཅད་ནས་འོད་སྔོན་པོར་མེར་གྱིས་ཞུ་
ནས་ཐུགས་ཀའི་ཧཱུཾ་ལ་ཐིམ་པ་དང་མཉམ་དུ་སེམས་ཀྱི་སྣང་བར་སྨིག་རྒྱུ་ལྟ་
བུའི་སྣང་བ་ཤར་བའི་མོས་པ་བྱ་ཞིང་། ས་ཆུ་ལ་ཐིམ་པའི་རྟགས་ཤར་བྱུང་
སྙམ་པ་བྱ། ཧཱུཾ་གི་ཞབས་ཀུ་ཧ་ལ་ཐིམ་པ་དང་མཉམ་དུ་དུ་བ་ལྟ་བུའི་སྣང་བ་
དང་། དེ་ཉིད་ཆུ་མེ་ལ་ཐིམ་པའི་རྟགས་སུ་ངོས་འཛིན། ཧ་ཧའི་མགོ་བོར་ཐིམ་
པ་དང་མཉམ་དུ་མཁར་སྣང་གི་མེ་ཁྱེར་ལྟ་བུའི་སྣང་བ་དང་། དེ་ཉིད་མེ་རླུང་ལ་
ཐིམ་པའི་རྟགས་སུ་ངོས་འཛིན། མགོ་བོ་ཟླ་ཚེས་ལ་ཐིམ་པར་རྩོམ་པ་ན་མར་
མེ་ལྟ་བུའི་སྣང་བ་དང་། དེ་ཉིད་རླུང་རྣམ་ཤེས་ལ་ཐིམ་པར་རྩོམ་པའི་རྟགས་སུ་
96

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ངོས་འཛིན། དེ་ནས་མགོ་བོ་ཟླ་ཚེས་ལ་ཐིམ་པ་ན་སྣང་བ་དཀར་ལམ་པ་དང་།
ཟླ་ཚེས་ཐིག་ལེ་ལ་ཐིམ་པ་ན་མཆེད་པ་དམར་ལམ་པ་དང་། ཐིག་ལེ་ནཱ་ད་ལ་
ཐིམ་པ་ན་ཉེར་ཐོབ་ནག་ལམ་པ་དང་། ནཱ་ད་ཡང་སྐྲ་དང་སྡོམ་ཀ་རའི་བ་ཐག་ལྟ་
བུར་ཇེ་ཕྲ་ཇེ་ཕྲར་སོང་ནས་མཐར་མི་དམིགས་པའི་སྟོང་པར་སོང་བ་ན་ཐམས་
ཅད་སྟོང་པ་འོད་གསལ་ཤར་བའི་མོས་པ་བྱ་ཞིང་། གསལ་བའི་ངར་ལྡན་གྱི་
འོད་གསལ་དེ་ལ་དར་གཅིག་མཉམ་པར་འཇོག
དེ་ནས་ངག་ཏུ་ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྫོ་྅ཧཾ། ཨོཾ་ཤཱུཉ་ཏཱ་
ཛྙཱ་ན་ཞེས་པ་ནས་སྟོང་པ་ཉིད་དུ་གྱུར་ཞེས་པའི་བར་སྔགས་ཚན་གཉིས་ཀྱི་
དོན་བརྗོད་དེ། སྔར་གྱི་འོད་གསལ་ཁྱད་ཆོས་གཉིས་ལྡན་དེ་མན་ངག་བཞིན་
དུ་ཡེངས་མེད་བསྐྱངས་ཏེ་ཅུང་ཟད་བརྟན་དུ་སོང་བར་རིག་པའི་མཚམས་
ནས་སེམས་ཀྱི་བྱིངས་འོད་གསལ་དེའི་ངོ་བོར་བྲེང་ཆགས་སུ་བསྐྱེད་དེ། དེ་
ལས་སེམས་ཀྱི་ཆ་ཤས་གཅིག་གིས་རླུང་འོད་གསལ་བསྒོམ། ང་སངས་རྒྱས་
བསྒྲུབ་སྙམ་པའི་ངར་འཛིན་ལྷན་སྐྱེས་ཐབས་མཁས་པས་བསྐྱེད་དེ། དེ་ལ་ང་
ཚུལ་ཇི་ལྟར་སྣང་བ་དང་དེས་ང་ཚུལ་ཇི་ལྟར་དུ་བཟུང་བའི་ཚུལ་ལ་བརྟག་པ་
ན། ང་དེ་རང་གི་སེམས་ཀྱིས་བཟོས་པ་ཙམ་མིན་པར་གདགས་གཞིའི་ངོས་
ནས་ཚུར་ལིང་ངེགྲུབ་ཡོང་བ་ལྟ་བུའི་ཚུགས་ཐུབ་པ་ཞིག་སྣང་ཞིང་ཞེན་པ་
ལས་འོས་མེད་པས། དེ་ལྟར་དགག་བྱའི་གནད་འཕྱུག་མེད་ངོས་ཟིན་པའི་
97

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གནད་དང་པོ་སྔོན་དུ་བཏང་ནས། ང་དེ་དེ་ལྟར་སྣང་ཞིང་ཞེན་པ་ལྟར་དུ་གྲུབ་ན་
གདགས་གཞི་ཕུང་པོ་དང་ཕན་ཚུན་ལྟོས་མེད་ཀྱི་གཅིག་ཐ་དད་གང་རུང་ལས་
མི་འདའ་བའི་ཚུལ་ལ་ངེས་པ་འཚོལ་བ་ཁྱབ་པ་ངེས་པའི་གནད་དང་། ཕུང་པོ་
དང་ལྟོས་མེད་ཀྱི་གཅིག་ན། ཕུང་པོལྔ་ཡོད་པ་བཞིན་དུ་བདག་ཀྱང་ལྔར་
འགྱུར་བ་དང་། བདག་སོ་སོར་དབྱེར་མེད་པའི་གཅིག་ཡིན་པ་བཞིན་དུ་ཕུང་
པོ་ལྔ་ཀའང་གཅིག་ཏུ་འགྱུར་བ་སོགས་ཀྱི་གནོད་བྱེད་ལས། ཕུང་པོ་དང་
གཅིག་ཏུ་མ་གྲུབ་པར་ངེས་པའི་གཅིག་བྲལ་གྱི་གནད་དང་། ཕུང་པོ་དང་ཐ་
དད་དུ་གྲུབ་ན། བདག་ཕུང་གཉིས་འབྲེལ་མེད་དོན་གཞན་དུ་འགྱུར་བ་སོགས་
ཀྱི་གནོད་བྱེད་ལས། ཕུང་པོ་དང་ཐ་དད་དུ་མ་གྲུབ་པར་ངེས་པའི་དུ་བྲལ་གྱི་
གནད་བཞིའི་དཔྱད་པ་ཤུགས་ཅན་ལ་བརྟེན་ནས། བདག་འདི་ཐག་པ་ལ
བཏགས་པའི་སྦྲལ་ལྟར་རང་གི་སེམས་ཀྱིས་བཟོས་པ་ཙམ་མ་་གཏོགས་
གདགས་གཞིའི་ངོས་ནས་ཚུར་གྲུབ་ལུགས་རྡུལ་ཙམ་ཡང་མི་འདུག་སྙམ་
པའི་ངེས་པ་ལྷང་གིས་སྐྱེས་པ་ན། སེམས་ཀྱི་ཤུགས་ཕལ་ཆེར་ངེས་ཤེས་དེའི་
ཕྱོགས་སུ་བཏང་ཞིང་། དེ་ལས་སེམས་ཀྱི་ཆ་ཤས་ཕྲ་མོ་གཅིག་གིས་སྔར་
རང་ཉིད་རྡོ་རྗེ་འཇིགས་བྱེད་ཡབ་ཡུམ་སྙོམས་པར་འཇུག་པའི་ལྷན་སྐྱེས་ཀྱི་
དགའ་བ་ཉམས་སུ་མྱོང་བའི་ཚུལ་དྲན་པར་བྱས་ཏེ། དེ་ལྟར་སྟོང་པ་ངེས་པའི
ངེས་ཤེས་དང་ལྷན་སྐྱེས་ཀྱི་དགའ་བ་མྱོང་བའི་བདེ་བ་གཉིས་སེམས་གཅིག་
98

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གི་སྟེང་དུ་ཚོགས་པར་བྱས་ནས་རྩེ་གཅིག་ཏུ་བསྐྱང་།
དེ་ནས་དེ་ལྟ་བུའི་བདེ་སྟོང་དབྱེར་མེད་ཀྱི་ཆོས་སྐུ་དེ་ཡང་རང་གི་
སེམས་ལ་ཚུལ་ཇི་ལྟར་དུ་སྣང་བར་བརྟག་པ་ན། གང་ལ་ཡང་ལྟོས་པ་མེད་པར་
རང་དབང་དུ་གྲུབ་པ་ལྟ་བུ་ཞིག་སྣང་བ་ལས་འོས་མེད་པས། དེ་ལྟར་སྣང་བ་
ལྟར་གྲུབ་ན་རང་གི་སྐད་ཅིག་སྔ་ཕྱི་བར་མ་རྣམས་དང་གཅིག་ཐ་དད་གང་རུང་
ལས་མི་འདའ་བའི་ཚུལ་དང་། གཅིག་ཐ་དད་གང་དུ་གྲུབ་པར་ཁས་བླངས་ཀྱང་
གནོད་བྱེད་དུ་མ་འབབ་ཚུལ་རྣམས་ལ་ངེས་པ་མྱོང་ཐོག་ནས་དྲངས་པའི་
མཐུས་འདི་ལྟར་སྣང་བ་ལྟར་དུ་གྲུབ་ལུགས་རྡུལ་ཙམ་ཡང་མི་འདུག་སྙམ་པའི་
ངེས་པ་ལྷང་གིས་སྐྱེས་པ་ན། ངེས་པ་དེ་ལས་སེམས་ཀྱི་སྤུ་རིས་འབྱེད་དེ་འདི་
ལྟར་སྒྲིབ་པ་ཀུན་དང་བྲལ་བའི་རྡོ་རྗེ་འཇིགས་བྱེད་ཀྱི་ཐུགས་རྒྱུད་ཀྱི་ཆོས་སྐུ་
བདེ་བ་ཆེན་པོ་དེ་ནི་ངའོ་སྙམ་པའི་ཆོས་སྐུའི་ང་རྒྱལ་འཇོག་པ་དེ་ལ་ནི་འཆི་བ་
ཆོས་སྐུའི་ལམ་འཁྱེར་ཞེས་བྱའོ། །
དེ་ལྟར་གཞི་དུས་སུ་ལས་ཉོན་གྱི་དབང་གིས་སྨིག་རྒྱུ་ནས་འོད་གསལ་
གྱི་བར་རིམ་བཞིན་འཆར་བའི་མའི་འོད་གསལ་དེ་ཉིད། ད་ལྟ་སྒོམ་དུས་སུ་
ལམ་གྱི་ངོ་བོར་འཁྱེར་བའི་བུའི་འོད་གསལ་བསྐྱེད་པ་དེ་ལ་ནི་འོད་གསལ་མ་
བུ་ཕྲད་པའི་གདམས་པ་ཞེས་བྱ་བ་སྒྲ་བསྒྱུར་མར་པ་སོགས་ཀྱིས་བསྔགས་
བརྗོད་མང་དུ་མཛད་པའི་མན་ངག་ཡིན་པས་གཅེས་པར་ཟུངས་ཤིག་
99

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གསུངས། དེ་ལྟ་བུའི་ཆོས་སྐུའི་ང་རྒྱལ་དེ་ཡང་བདེན་སྣང་འཛིན་སྟངས་ཡུལ་
བྱས་ཀྱི་བསྒོམ་དུ་འགྱུར་མི་འགྱུར་གྱི་དགག་གཞག་དང་། མཉམ་གཞག་དང་
ང་རྒྱལ་གཉིས་དམིགས་རྣམ་གཅིག་མི་གཅིག་གི་དཀའ་གནད་ཕྲ་མོ་རྣམས་
ཀྱང་ཤེས་པར་བྱ་དགོས་ཀྱི་མོས་མནོས་ཙམ་གྱིས་ཚིམ་པར་མི་བྱའོ། །གོང་
དུ་འཆི་བ་ཆོས་སྐུའི་ལམ་འཁྱེར་བསྒོམ་ཚུལ་ཡི་གེར་བཀོད་པ་དེ་རྣམས་ཀྱང་
བླ་མའི་མན་ངག་ལ་བརྟེན་ནས་རང་གིས་ཀྱང་སེམས་སྟེང་དུ་ཅུང་ཟད་ཕབ་པ་
ལྟར་གྱི་གོ་ཚོད་དང་ཤར་ཚོད་འོལ་སྤྱི་ཙམ་བཀོད་པ་ཡིན་གྱི་ཚུལ་འདི་ལ་
ཤིན་ཏུ་ཕྲ་བའི་དཀའ་གནད་མང་དུ་ཡོད་དོ།།
དེ་ལྟར་རྗེས་གཞིག་གི་སྡུད་རིམ་དང་མཐུན་པའི་འཆི་བ་ཆོས་སྐུའི་ལམ་
འཁྱེར་བསྒོམ་ཚུལ་འདི་ནི་སྦྱང་གཞིའི་འཆི་བ་དང་མཐུན་ཚབས་ཤིན་ཏུ་ཆེ་
བས་གཞན་ལས་ཁྱད་པར་དུ་གྱུར་པ་ཡིན་ལ། འོན་ཀྱང་རིལ་འཛིན་གྱི་སྡུད་
རིམ་དང་མཐུན་པར་བྱེད་ན་སྦྱང་གཞི་སྦྱོང་བྱེད་ངོ་སྤྲད་པའི་མཚམས་ནས་
རང་ཉིད་ལྷ་སྐུར་མི་ལྡང་བར་ཐ་ལམ་པའི་ཤ་རུས་གདོས་བཅས་ཀྱི་ཕུང་པོ་
སྟོད་སྨད་དུ་འོད་སྔོན་པོར་མེར་གྱིས་ཞུ་ནས་འོད་སྔོན་པོ་འདོམ་གང་པ་ཞིག་
ཏུ་གྱུར་ཏེ། དེ་ཡང་ཇེ་ཆུང་དང་ཇེ་ཕྲར་སོང་ནས་མཐར་མི་དམིགས་པའི་སྟོང་
སང་དུ་གྱུར་པ་ན། ཐམས་ཅད་སྟོང་པ་འོད་གསལ་ལ་ཤར་བའི་མོས་པ་བྱ་ཞིང་
དེའི་སྟེང་ནས་བུའི་འོད་གསལ་བསྐྱེད་ཚུལ་སོགས་སྔར་བཞིན་བྱའོ།།
100

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དེ་ནས་བར་དོ་ལོངས་སྐུར་འཁྱེར་བའི་ལམ་ཁྱེར་བསྒོམ་དགོས་པས་
སྦྱང་གཞི་སྦྱོང་བྱེད་ངོ་སྤྲོད་ཚུལ་འདི་ལྟར་བྱ་སྟེ། དེ་ལྟ་བུའི་འཆི་སྲིད་འགགས་
པའི་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་རླུང་སེམས་ཙམ་ལས་
གྲུབ་པའི་བར་དོའི་སྲིད་པ་གྲུབ་ནས་རིག་པ་རྟེན་མེད་འཁྱམས་པོ་ཅི་འགྲོ་
གཏོལ་མེད་པ་དེ་གར་འགྲོ་ཆ་མེད་དུ་རྒྱུག་པ་ན། གཤིན་རྗེའི་ཕོ་ཉ་འཇིགས་
སུ་རུང་བ་དག་གིས་གསོད་ཅིག་རྒྱོབ་ཅིག་སོགས་འཇིགས་པའི་སྒྲ་བཞི་དང་
འཁྲུལ་སྣང་གི་སྡུག་བསྔལ་བཟོད་གླགས་མེད་པ་རྣམས་ཉམས་སུ་མྱོང་དགོས་
པ་རེད། ངེད་ཇི་ལྟ་བ་བཞིན་དུ་ཕ་མར་གྱུར་པའི་སེམས་ཅན་ཐམས་ཅད་ཀྱིས་
ཀྱང་བར་དོའི་སྡུག་བསྔལ་མྱང་ཞིང་མྱོང་བར་འགྱུར་བ་ལས་འོས་མི་འདུག་
པས། ད་ནས་བདག་སོགས་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་བར་དོའི་སྲིད་པར་ཉིང་མཚམས་སྦྱོར་མི་དགོས་པ་ཞིག་དང་བར་
དོའི་སྡུག་བསྔལ་ལས་གྲོལ་བའི་ཐབས་ཤིག་ཅིས་ཀྱང་བྱ་དགོས་པ་རེད། དེ་
ཡང་ལམ་དུས་ཀྱི་དག་མ་དག་གི་སྒྱུ་མའི་སྐུ་གཉིས་ཀྱིས་འཛམ་བུ་གླིང་པའི་
བར་དོ་དངོས་སུ་སྦྱངས་པའི་འབྲས་བུར་དེ་དང་རིགས་མཐུན་པའི་འབྲས་
དུས་ཀྱི་ལོངས་སྐུའི་གོ་འཕང་མངོན་དུ་འགྱུར་བས། ལམ་དང་འབྲས་བུའི་དུས་
ཀྱི་ལོངས་སྐུའི་གོ་འཕང་དེ་དག་རིམ་པ་བཞིན་དུ་མངོན་དུ་བྱའོ། །
དེ་ལྟར་མངོན་དུ་བྱ་བ་དང་མངོན་དུ་བྱེད་པ་དང༌། མངོན་དུ་བྱེད་པ་པོ་
101

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གསུམ་པོ་འདི་ཕན་ཚུན་ལྟོས་མེད་ཀྱི་ངོ་བོ་ཉིད་ཀྱིས་གྲུབ་པ་ལྟར་སྣང་བ་འདི་
བཞིན་དུ་གྲུབ་པ་རྡུལ་ཙམ་ཡང་མི་འདུག་སྙམ་པའི་ངང་ནས། རང་ཉིད་སྐད་
ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་དྭངས་གསལ་
འོད་ཀྱི་རང་བཞིན་ཅན་ཡུམ་དང་བཅས་པའི་སྐྲ་ལས་འོད་ཟེར་འཇིག་རྟེན་གྱི་
ཁམས་ཐམས་ཅད་འགེངས་པར་འཕྲོ་བ་ཞིག་ཏུ་གྱུར་པར་དམིགས་ནས་རྩེ་
གཅིག་ཏུ་སྦྱོང་།
དེ་ནས་ལྷའི་རྣལ་འབྱོར་དེ་ལས་སེམས་ཀྱི་ཆ་ཤས་ཤིག་གིས་ཡིད་ངོར་
སྣང་བའི་ལྷ་དེ་རང་གི་སེམས་ལ་ཚུལ་ཇི་ལྟར་སྣང་བར་ཟུར་ནས་བྱ་ར་བྱས་པ་
ན་གང་ལའང་ལྟོས་པ་མེད་པར་རང་དབང་དུ་གྲུབ་གྲུབ་པ་ཞིག་འཆར་བ་ལས་
འོས་མེད་པས་སྣང་ཚུལ་དེ་ལྟར་དུ་གྲུབ་ན་ལྷ་སྐུ་དེ་རང་གི་ཕུང་པོ་དང་ངོ་བོ་
ཉིད་ཀྱིས་གྲུབ་པའི་གཅིག་ཐ་དད་གང་དུ་གྲུབ་པ་སོགས་ཀྱི་དཔྱད་པ་སྔར་
བཞིན་བྱས་པས།
སྣང་བ་ལྟར་དུ་གྲུབ་པ་རྡུལ་ཙམ་ཡང་མི་འདུག་སྙམ་པའི་ངེས་པ་ལྷང་
གིས་སྐྱེས་པ་ན། ཡིད་ངོར་སྣང་བའི་ལྷ་སྐུ་དེ་ཞིག་འགྲོ་བས་ངེས་ཤེས་དེའི་
ངང་ནས་སེམས་ཀྱི་ཆ་ཤས་ཤིག་གིས་སྔར་གྱི་ལྷ་སྐུ་དེ་དྲན་པར་བྱས་ཏེ།
ཡིད་ངོར་ལྷ་སྐུའི་རྣམ་པ་ལམ་ལམ་ཤར་བ་དེ་ལ་དམིགས་ནས་དེའི་ཟུར་ནས་
སེམས་ཀྱི་ཆ་ཤས་གཅིག་གིས་ཡིད་ངོར་སྣང་བའི་ལྷ་སྐུ་འདི་སྣང་ཚུལ་འདི་
102

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བཞིན་དུ་གྲུབ་ལུགས་གཏན་ནས་མེད་སྙམ་པའི་ངེས་ཤེས་འཁྱུག་ཙམ་འཁྱུག་
ཙམ་བསྐྱེད་དེ། ངེས་ཤེས་འཁྱུག་ཙམ་པ་དེ་རྣམས་དང་ཡིད་ངོར་ལྷ་སྐུའི་རྣམ་
པ་ལམ་ལམ་ཤར་བ་གཉིས་སེམས་གཅིག་གི་སྟེང་དུ་དུས་གཅིག་ཚོགས་པར་
བྱས་ཏེ་རྩེ་གཅིག་ཏུ་བསྐྱང་བ་ནི་བདག་འདྲའི་ལས་དང་པོ་པ་རྣམས་ཀྱིས་ཟབ་
གསལ་གཉིས་མེད་ཀྱི་རྣལ་འབྱོར་གོ་བའི་སྟེང་ནས་སྐྱོང་ཚུལ་རྗེ་བཙུན་བླ་མ་
དམ་པ་སངས་རྒྱས་དངོས་ཀྱི་དགེ་བའི་བཤེས་གཉེན་དེ་ཉིད་ཀྱི་ཞབས་དྲུང་དུ་
ཚུལ་འདིའི་དོགས་གཅོད་ཞུས་པའི་བཀའ་ལན་ཡིད་ཆེས་པའི་གནས་ཤིག་
ཡིན་ཡང་། དཀའ་གནད་ཕྲ་མོ་འབྱེད་པར་འདོད་པའི་བློ་གྲོས་ཅན་རྣམས་ཀྱིས་
ཞིབ་ཏུ་དཔྱོད་པར་རིགས་སོ།།
གཞན་གཞུང་ཆེན་པོ་རྣམས་ནས་ངེས་ངོར་ལྷ་སྐུ་རང་བཞིན་མེད་པར་
ངེས་པའི་ངེས་ཤེས་དམ་སྤྲིང་ངེ་བ་དང༌། སྣང་ངོར་ལྷ་སྐུའི་རྣམ་པ་ལམ་ལམ་
ཤར་བ་གཉིས་གཅིག་གྲོགས་སུ་གཅིག་འགྲོ་བའི་ཟབ་གསལ་གཉིས་མེད་ཀྱི
ལྷའི་རྣལ་འབྱོར་གསུངས་པ་ནི་སྟོང་པ་དང་ལྷའི་རྣལ་འབྱོར་ལ་གོམས་པ་རབ་
ཚད་བརྟན་པ་རྣམས་ཀྱི་ཉམས་ལེན་ཡིན་པས་བདག་འདྲ་ལས་དང་པོ་བས་
ཚུལ་དེ་ཉམས་སྟེང་དུ་སྐྱོང་ལུགས་གཏན་ནས་མེད་དོ། །
དེ་འདྲའི་སྣང་ལ་རང་བཞིན་མེད་པའི་ལྷ་སྐུ་དེ་གདགས་གཞི་བྱས་ནས་
ང་སེམས་ཙམ་ལས་གྲུབ་པའི་དཔལ་ལྡན་ཁྱབ་བདག་དང་པོའི་མགོན་པོ་དེ་
103

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ངའོ་སྙམ་པའི་ལོངས་སྐུའི་ང་རྒྱལ་འཇོག་ལུགས་སོགས་ནི་ཆོས་སྐུའི་སྐབས་
དང་འདྲ། དེ་ལྟར་མིན་པར་གཞན་དག་གིས་སྟོང་པའི་ངང་ལས་ནཱ་ད་ཙམ་དང་
ཧཱུཾ་ཡིག་གི་རྣམ་པར་ལྡང་བའི་གནས་སྐབས་དེར་ལོངས་སྐུའི་ལམ་ཁྱེར་སྒོམ་
པ་ངོ་སྤྲོད་པ་ཡོད་ཀྱང་། སྟོང་པའི་ངང་ལས་ལྷ་སྐུའི་རྣམ་པར་ལྡང་ནས་གནས་
གསུམ་དུ་ཡི་གེ་གསུམ་མ་བཀོད་པའི་སྐབས་དེར་ལོངས་སྐུའི་ལམ་ཁྱེར་སྒོམ་
པ་འདི་ནི་བླ་མ་ཡོངས་འཛིན་རིན་པོ་ཆེའི་མན་ངག་ཡིན་གསུངས།
དེ་ནས་སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་བསྒོམ་དགོས་པས། ཐོག་
མར་སྦྱང་གཞི་སྦྱོང་བྱེད་ངོ་སྤྲོད་ཚུལ་འདི་ལྟར་བྱ་སྟེ། དེ་ལྟར་རིག་པ་རྟེན་མེད་
འཁྱམ་པོའི་བར་དོ་བ་ཅི་འགྲོ་གཏོལ་མེད་པ་དེ་གར་འགྲོ་ཆ་མེད་ཞིག་ཏུ་
འཁྱམས་པ་ན། ཕ་མའི་ཁུ་ཁྲག་འདྲེས་པའི་གོང་བུར་ཕོ་མོ་ཉལ་པོ་བྱེད་བཞིན་
པར་མཐོང་ནས་རང་གིས་ཀྱང་ཉལ་པོ་བྱེད་འདོད་པའི་ཆགས་པས་དེ་དང་ཉེ་
བར་ཕྱོགས་པ་ན་གཞན་ཅི་ཡང་མི་སྣང་བར་ཕོ་མོའི་མཚན་མ་འབའ་ཞིག་ཏུ་
མཐོང་ནས་ཁྲོ་བས་བརྒྱལ་ཏེ་ཤི་བ་ཁུ་ཁྲག་གི་དབུས་སུ་ཉིང་མཚམས་སྦྱོར་
ཞིང་། མེར་མེར་པོ། ལྟར་ལྟར་པོ། གོར་གོར་པོ། མཁྲངས་འགྱུར། ཡན་ལག་
འགྱུ་བ་སྟེ་མངལ་གྱི་གནས་སྐབས་ལྔ་དང་། བཙས་པའི་གནས་སྐབས་རྣམས་
སུ་མནམ་ལ་དྲི་ང་བ་མི་གཙང་བའི་བུམ་པ་ལྟ་བུའི་ནང་དུ་ཤ་མས་དཀྲིས་ཏེ་ཟླ་
དགུ་ངོ་བཅུ། ཚ་གྲང་དང་། མནན་པ་དང་། བརྡབ་པ་སོགས་ཀྱི་སྡུག་བསྔལ་
104

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དང་། དེ་ནས་ཕྱིར་བཙས་པ་ན་སྡུག་བསྔལ་བརྒྱ་ཕྲག་དུ་མ་དང་བཅས་ཏེ་སྐྱེ་
བས་སྐྱེ་བ་སྡུག་བསྔལ་དང་ལྡན་པ། གནས་ངན་ལེན་དང་ལྡན་པ།ཉོན་མོངས་
པའི་སྣོད་དུ་གྱུར་པ། མི་འདོད་བཞིན་དུ་བྲལ་བའི་ཆོས་ཅན་སོགས་མདོར་ན་
འཁོར་བའི་སྡུག་བསྔལ་མཐའ་དག་སྐྱེ་ཞིང་འབྱུང་བའི་སྣོད་དང་གཞིར་གྱུར་
པའི་སྐྱེ་གནས་རྣམས་སུ་རང་དབང་མེད་པར་ཉིང་མཚམས་སྦྱོར་དགོས་པ་
རེད། ངེད་ཇི་ལྟ་བ་བཞིན་དུ་ནམ་མཁའི་མཐའ་ཁྱབ་པའི་སེམས་ཅན་ཐམས་
ཅད་ཀྱང་དེ་ལྟ་བུའི་སྐྱེ་བའི་སྡུག་བསྔལ་མྱོང་ཞིང་མྱོང་བར་འགྱུར་བ་ཤ་སྟག་
ཏུ་འདུག་པས། ད་ནས་བདག་སོགས་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད་སྐྱེ་བའི་སྲིད་པར་ཉིང་མཚམས་སྦྱོར་མི་དགོས་པ་དང་
སྐྱེ་བའི་སྡུག་བསྔལ་ལས་གཏན་དུ་ཐར་བ་ཞིག་ཅིས་ཀྱང་བྱའོ། །
དེ་ཡང་ལམ་དུས་ཀྱི་དག་དང་མ་དག་གི་སྒྱུ་མའི་སྐུ་གཉིས་ཀྱིས་རགས་
པའི་ལུས་བཟུང་བའི་སྤྲུལ་སྐུས། འཛམ་བུ་གླིང་པའི་སྐྱེ་བ་དངོས་སུ་སྦྱངས་
པའི་འབྲས་བུར་དེ་དང་རིགས་མཐུན་པའི་སྤྲུལ་སྐུའི་གོ་འཕང་མངོན་དུ་འགྱུར་
བས་ལམ་དང་འབྲས་བུའི་དུས་ཀྱི་གོ་འཕང་དེ་རྣམས་རིམ་པ་བཞིན་དུ་མངོན་
དུ་བྱའོ་སྙམ་པའི་འཕེན་པ་བཏང་ནས། རང་ཉིད་ལོངས་སྐུ་རྡོ་རྗེ་འཇིགས་བྱེད་
ཀྱི་སྐུར་གནས་པ་དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་ཡིག་
གསུམ་བཀོད་ནས་རང་གི་སྐུ་ལས་འོད་ཟེར་གྱི་ཚོགས་དཔག་ཏུ་མེད་པར་
105

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྤྲོས་པའི་སྣེ་མོར་གང་ལ་གང་འདུལ་གྱི་སྤྲུལ་པའི་བཀོད་པ་ཕྱོགས་བཅུར་
འཕྲོ་བཞིན་པ་ཞིག་ཏུ་གྱུར་པར་དམིགས་ནས་སྣང་ལ་རང་བཞིན་མེད་པའི་
ལྷའི་རྣལ་འབྱོར་དང་ལྷ་སྐུ་དེ་གདགས་གཞི་བྱས་ནས་འདི་འདྲའི་སྣང་ལ་རང་
བཞིན་མེད་པའི་རགས་པའི་སྐུར་བཞེངས་པའི་སྤྲུལ་སྐུ་རྡོ་རྗེ་འཇིགས་བྱེད་དེ་
ནི་ངའོ་སྙམ་པའི་སྤྲུལ་སྐུའི་ང་རྒྱལ་འཇོག་ཚུལ་རྣམས་སྔར་བཞིན་ནོ།།
འདི་ལས་རྒྱས་ཙམ་བསྒོམ་པར་སྤྲོ་ན། སྟོང་པའི་ངང་ལས་སྐད་ཅིག་
གིས་རྡོ་རྗེའི་ས་གཞི། རྭ་བ། གུར་བླ་རེ་མེ་རི་དང་བཅས་པའི་ཕྱི་རོལ་ཏུ་དུར་
ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་ནང་དུ། གཞལ་ཡས་ཁང་གྲུ་
བཞི་སྒོ་བཞི་པ་མཚན་ཉིད་ཐམས་ཅད་ཡོངས་སུ་རྫོགས་པ་གདན་དང་བཅས་
པའི་དབུས་སུ། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གྱི་སྐུར་ལམ་གྱིས་
གྱུར་པའི་བར་དོ་ལོངས་སྐུར་འཁྱེར་བའི་ལམ་ཁྱེར་དང་། དེ་ནས་རང་གི་སྐུ་
ལས་འོད་ཟེར་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ་
ཐིམ་པ་ཡོངས་སུ་གྱུར་པ་ལས་རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོརྗེ་
འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི། ཞབས་
བཅུ་དྲུག་པ་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་བཞུགས་པ།
སེམས་དཔའ་གསུམ་གྱི་བདག་ཉིད་ཅན་ཡུམ་དང་བཅས་པར་སྐུར་བཞེངས་
པའི་མིག་གཉིས་སུ་ཀྵ། རྣ་བ་གཉིས་སུ་ཛྫིཾ།ཞེས་པ་ནས་ཐུགས་ཀར་ཧཱུཾ་གིས་
106

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མཚན་པར་གྱུར་པའི་སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་བསྒོམ་ཚུལ་པཎ་
ཆེན་བློ་བཟང་ཆོས་རྒྱན་གྱིས་འཇིགས་བྱེད་རྫོགས་རིམ་གྱི་སྔོན་འགྲོར་༥༦
གསུངས་པ་ལྟར་བསྒོམ་ཆོག་པ་བླ་མ་ཡོངས་འཛིན་རིན་པོ་ཆེས་གསུངས། ༥༧
འདི་དག་ནི་བསྐྱེད་རིམ་ཐམས་ཅད་ཀྱི་སྙིང་པོ། གཞི་དུས་ཀྱི་སྐྱེ་ཤི་བར་
དོ་གསུམ་ལམ་དུས་ཀྱི་སྐུ་གསུམ་དུ་འཁྱེར་བའི་མན་ངག་ཟབ་མོ་ཡིན་ཞིང་
སྦྱང་གཞི་གསུམ་པོའང་འཛམ་བུ་གླིང་པའི་སྐྱེ་ཤི་བར་དོ་གསུམ་ལ་སྦྱར་
དགོས་པ་ནི། རྒྱལ་བའི་དགོངས་པ་མཐར་ཐུག་དཔལ་མགོན་འཕགས་པ་ཀླུ་
སྒྲུབ་ཀྱི་བཞེད་པ་དམ་པར་ཀླུའི་བྱང་ཆུབ་ཀྱིས་གསུངས་པ་ལྟར་རང་ཅག་
རྣམས་ཀྱི་འདྲེན་པ་བླ་ན་མེད་པ་ཤར་ཙོང་ཁ་པ་ཆེན་པོ་དེ་ཉིད་ཀྱིས་ལེགས་
པར་བཀྲལ་བའི་མན་ངག་དམ་པ་ཡིན་པས།༥༨ ཚུལ་འདི་རྣམས་ལ་རྣམ་
དཔྱོད་དང་ལྡན་པ་རྣམས་ཀྱི་ལེགས་པར་བརྟག་ན་ངེས་པ་གཏིང་ནས་འདྲོངས་
པར་འགྱུར་རོ། །ཁུངས་རྣམས་ནི་མང་བས་འཇིགས་ནས་མ་བཀོད་དོ།།
དེ་ལྟར་རང་ཉིད་ལྷར་བསྐྱེད་ནས་སྣོད་བཅུད་བྱིན་བརླབས་བྱ་ཚུལ་ནི།
བླ་མ་མཆོད་པའི་གཞུང་ལས་འབྱུང་བ་ལྟར། རང་གི་སྐུ་ལས་འོད་ཟེར་འཕྲོས།
སྣོད་བཅུད་ཐམས་ཅད་ཀྱི་མ་དག་པ་སྦྱངས་××དག་པ་རབ་འབྱམས་འབའ་
ཞིག་ཏུ་གྱུར་ཅེས་བརྗོད་དེ་དམིགས་རྣམ་ཡིད་ལ་བྱ་ཚུལ་ཚིག་རིས་བསྟུན་ཏེ་
སླའོ།།
107

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཆོད་པ་བྱིན་རླབས་ནི། ཨོཾ་ཧྲཱིཿཧྲཱིཿ ཞེས་སོགས་བརྗོད་པ་དང་མཉམ་དུ་
རང་ཉིད་ལྷར་གསལ་བའི་ཐུགས་ཀའི་ཧཱུཾ་གི་ནཱ་ད་ལས་ཁྲོ་བོ་གཤིན་རྗེ་
འཇིགས་སུ་རུང་བ་ཕྱག་ན་མཚོན་ཆ་སྣ་ཚོགས་ཐོགས་པ་དཔག་ཏུ་མེད་པ་
འཕྲོས་པ་རང་གི་སྣ་བུག་གཡས་ནས་ཐོན་པས། ནང་མཆོད་དང་མཆོད་ཡོན་
ལ་ཞུགས་པའི་ཆུ་ལྟར་གཡོ་བའི་ལོག་འདྲེན་དང་། མེ་ཏོག་ལ་ཞུགས་པའི་ཟས་
སུ་ཕྲེང་བ་ཟ་བའི་ལོག་འདྲེན་དང་། བདུག་སྤོས་ལ་ཞུགས་པའི་ཟས་སུ་དྲི་ཟ་བ་
དང་། མར་མེ་ལ་ཞུགས་པའི་གཙུག་ཕུད་གཅིག་པ་སོགས་ཀྱི་ལོག་འདྲེན་དེ་
རྣམས་ཁོར་ཡུག་ཆེན་པོའི་ཕྱི་རོལ་ཏུ་བསྐྲད་དེ་ཁྲོ་བོ་རྣམས་ཚུར་འདུས་ནས་
རང་གི་སྣ་བུག་གཡོན་ནས་ཞུགས་ཏེ་ཧཱུཾ་གི་ནཱ་དར་ཐིམ་པའི་མོས་པ་བྱ། ཚུལ་
འདི་ནི་ལོག་འདྲེན་དེ་རྣམས་སྒྲབ་པ་པོའི་མཆོད་རྫས་རྣམས་སུ་ཞུགས་ཏེ་ལྷག་
མར་བྱས་ནས་སྒྲུབ་པ་པོའི་ཚོགས་རྫོགས་པའི་བར་ཆད་བྱེད་པ་དང་། དེ་ལ་
བརྟེན་ནས་ཤེས་རྒྱུད་འཁྲུག་པ་དང་། སེམས་གཡེང་བ་དང་ཉོག་ཉོག་པོར་
འགྲོ་བའི་བར་ཆད་སོགས་བྱེད་ཡོང་བས་དམིགས་པ་ཤུགས་དྲག་བསྐྱེད་
དགོས་གསུངས།
ཨོཾ་སྭ་བྷཱ་ཝ་ཤུདྡྷ་ཞེས་སོགས་བརྗོད་པ་དང་མཉམ་དུ་ནང་མཆོད་སྒྲུབ་
གཞི་སྣོད་དང་བཅས་པ་དང༌། ཆུ་བཞི་ཉེར་སྤྱོད་སོགས་མཆོད་རྫས་སྣོད་དང་
བཅས་པ་འདི་དག་ཐམས་ཅད་ཕན་ཚུན་ལྟོས་བཏགས་ཙམ་མ་གཏོགས་གང་
108

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ང་ལྟོས་པ་མེད་པའི་རང་དབང་དུ་གྲུབ་པར་སྣང་བ་འདི་ལྟར་གྲུབ་ལུགས་
གཏན་ནས་མེད་སྙམ་པའི་ངེས་པ་ཧྲིག་གིས་བསྐྱེད་པའི་ངང་ནས་རང་ཉིད་ལྷ་
ཡབ་ཡུམ་དུ་བཞུགས་པས་སྙོམས་འཇུག་བྱས་པའི་བདེ་བ་དྲན་ཙམ་བྱས་ཏེ།
སྟོང་པའི་ངང་ལས་ཞེས་སོགས་བརྗོད་པ་དང་མཉམ་དུ་སྔར་གྱི་བདེ་སྟོང་བློ་
ཕུགས་སུ་བཞག་ནས་ཤེས་པའི་ཆ་ཤས་ཤིག་གིས་ནང་མཆོད་བསྐྱེད་དེ། ཡཾ་
ལས་རླུང་དཀྱིལ་གཞུའི་དབྱིབས་ཅན་དང་། རཾ་ལས་མེ་དཀྱིལ་གྲུ་གསུམ་པ་
གཉིས་རིམ་བཞིན་ཕྱེད་འཕྲོ་དང་ཟུར་གཅིག་རང་ལ་སྟོན་པའི་མཆོག་མ་
གཉིས་སུ་བ་དན་དང་ཟུར་རེ་རེར་ཨ་ལས་བཅད་མ་ཐག་པའི་མི་མགོ་ན་པ་
མིག་གཉིས་ཧྲིལ་ལི་ལི་ཕན་ཚུན་ཀུན་ཏུ་འཕྲུལ་བ་གསུམ་གྱི་སྒྱེད་པུ། དེའི་
སྟེང་དུ་ཨ་ལས་ཐོད་པ་བདེ་བའི་མཚོན་བྱེད་ཕྱི་དཀར་བ་དང་སྟོང་པའི་མཚོན་
བྱེད་ནང་དམར་ལམ་མེ་བ་ཡངས་ཤིང་རྒྱ་ཆེ་བ་ཞིག་གི་དཔྲལ་བ་རང་ལ་སྟོན་
པའི་དཔྲལ་ངོས་ཤར་དུ་བྱས་པའི་གཡས་སྐོར་གྱི་ཕྱོགས་བཞི་དང་དབུས་སུ།
ཧཱུྃ། ཨཾ། ཛྲྀ། ཁཾ། ཧཱུཾ་ལྔ་ལས་རྣམ་སྣང་། རིན་འབྱུང་། སྣང་མཐའ། དོན་གྲུབ།
མི་བསྐྱོད་པ་ལྔའི་ངོ་བོ། བ་ལང་ཟེར་བ་རྒྱ་བལ་སོགས་ན་ཡོད་པ་བོང་ཤིན་ཏུ་
ཆེ་ཞིང་མགོ་དབྱིབས་སྒམ་ཆུང་ལྟ་བུ་གྲུ་བཞི་འདྲ་བ་ལ་རྭ་མ་ཧེའི་རྭ་ཅོ་ལྟ་བུར་
ཡོད་པ་དེའི་ཤ་རིལ་བོར་བསྐྱེད་ན་ཤ་དང་རུས་པ་ཐམས་ཅད་གཏུབས་ཟིན་པ་
སོ་སོར་མ་བྲལ་བས་ལུས་དབྱིབས་མ་ཉམས་པ་དཀར་ཞིང་ཚོ་བ་དང་།
109

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གསིལ་པོར་བསྐྱེད་ན་ཤ་རུས་ཐམས་ཅད་གཏུབས་པ་སོ་སོར་བྲུལ་ཏེ་གསིལ་
བུར་སྤུངས་པར་བསྐྱེད་ཅིང་། ཤ་གཞན་རྣམས་ཀྱང་བསྐྱེད་ཚུལ་གཉིས་གང་
བྱེད་ཀྱང་སྔར་དང་འདྲ།ཤ་ལྔ་པོ་དེ་དག་གི་ཐོག་ཏུ་རང་རང་གི་མིང་ཡིག་དང་
ཕོ་གོགོ་ག ཀུ ཀུ་ཀུར། ད། ད་ཧ། ཧ། ཧ་ཡ། ན་ན་ར། ཡིག་ལྔས་བརྒྱན་པ།
ཟུར་བཞིར་ཤར་ལྷོ་ནས་གཡས་སྐོར་དུ། ལཾ་མཾ་བཾ་ཏཾ་དབུས་སུ་ལྷ་རང་རང་གི་
ཡུམ་གྱི་ས་བོན་འཇིགས་བྱེད་ལྟ་བུ་ལ་རོ་ལངས་མའི་ས་བོན་བཾ་ཡིག་ལྔ་ལས།
སྤྱན་མ། མཱ་མ་ཀཱི། གོས་དཀར་མོ། སྒྲོལ་མ། རོ་ལངས་མའི་ངོ་བོ། དྲི་ཆེན།
རཀྟ། བྱང་སེམས་དཀར་པོ། རྐང་མར། དྲི་ཆུ་སྟེ་བདུད་རྩི་ལྔའི་ཐོག་ཏུ་རང་
རང་གི་མིང་ཡིག་དང་པོ། བི། བི་ཊ། ར། རཀྟ། ཤུ། ཤུ་ལ། མེ། མེརྒ། མུ་མུ་
ལ། ཡིག་ལྔས་བརྒྱན་པ། ཤ་ལྔ་བདུད་རྩི་ལྔ་དེ་དག་རང་རང་གི་སྟེང་གི་བར་
སྣང་ལ་ཧཱུྃ་ཨཱཿ ཨཽ་སྔོ་དམར་དཀར་བའི་ཁ་དོག་ཅན་གསུམ་གསུམ་སྟེང་ནས་
སྟེང་དུ་བརྩེགས་པར་བསྐྱེད།
དེ་ནས། རང་གི་ཐུགས་ཀའི་ཧཱུཾ་ལས་འོད་འཕྲོས། ཞེས་སོགས་བརྗོད་པ་
དང་མཉམ་དུ་ཕྱི་རོལ་གྱི་དམིགས་རྣམ་ཡིད་ལ་བྱེད་ཚུལ་ཚིག་རིས་དང་
བསྟུན་ཏེ་སླ། ནང་གི་མཚོན་དོན་དྲན་ཚུལ་ཕྱི་རོལ་གྱི་དམིགས་རྣམ་ཡིད་ལ་
བྱེད་པ་དང་མཉམ་པོར་ཤེས་པའི་ཆ་ཤས་ཤིག་གིས་རང་ལྷ་ཡབ་ཡུམ་སྙོམས་
པར་འཇུག་པས་གསང་གནས་ཀྱི་རླུང་གཡོས། དེས་ལྟེ་བའི་གཏུམ་མོ་སྦར་བ་
110

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡར་སོང་བས།
སྤྱི་བོའི་བྱང་སེམས་བཞུས་པ་ལས་བདེ་བ་སྐྱེས་ཤིང་། བདེ་བ་དེ་ཡང་
སྟོང་པར་ལྟ་བའི་བདེ་སྟོང་དྲན་པར་བྱས་པ་ནི་ཕྱི་རོལ་ཏུ་རླུང་དཀྱིལ་མེ་
དཀྱིལ་ཐོད་པ་ཕྱི་དཀར་ལ་ནང་དམར་བའི་མཚོན་དོན་ཁ་བཤད་ཙམ་མ་ཡིན་
པར་རང་གི་ཉམས་སྟེང་དུ་ཕབ་ནས་ལག་ཏུ་བླང་ཚུལ་ཡིན་ལ། ཧཱུཾ་ཆོས་
དབྱིངས་ཡེ་ཤེས་ཀྱི་ས་བོན་ཡིན་པས་ཁ་དོག་དྲི་ནུས་ཀྱི་སྐྱོན་སྦྱོང་བྱེད་དང་།
ཨཱཿབདུད་རྩིའི་ལྷ་འོད་དཔག་མེད་ཀྱི་ས་བོན་ཡིན་པས་བདུད་རྩིར་སྒྱུར་བྱེད་
དང༌། ཨོཾ་གཟུགས་ཕུང་རྣམ་པར་དག་པའི་ལྷ་རྣམ་སྣང་གི་ས་བོན་ཡིན་པས་
མང་པོར་སྦར་བྱེད་ཡིན། ཨོཾ་ཨཱཿ ཧཱུཾ་ལན་གསུམ་བརྗོད་པའི་སྐབས་སུ་རང་ཉིད་
ལྷར་གསལ་བའི་ཐུགས་ཀར་ཉི་གདན་གྱི་སྟེང་དུ་རང་དང་ཕ་མས་གཙོས་པའི་
སེམས་ཅན་ཐམས་ཅད་གསལ་བར་དམིགས་ནས་དེ་དག་གི་ལུས་ངག་ཡིད་
གསུམ་གྱི་སྡིག་སྒྲིབ་དང་ནད་དང་གནོད་པ་རྨི་ལམ་ངན་པའི་མཚན་མ་སོགས་
ཉེར་འཚེའི་རིགས་ཐམས་ཅད་དུད་ཁུ་སོལ་ཁུའི་རྣམ་པར་ཐོན་ཏེ་མདུན་གྱི་
བདུད་རྩིར་ཐིམ་ཞིང་དེ་དང་རོ་མཉམ་དུ་གྱུར་པ་ལྟར་ཕུལ་བ་ནི། སྡིག་པ་སྦྱང་
བ་དང་བར་ཆད་ཞི་བའི་ཐབས་སྲད་བརྒྱུད་པའི་མན་ངག་ཡིན་གསུངས།
དེ་ལྟར་ནང་མཆོད་བྱིན་རླབས་ཁ་ཙམ་ཚིག་ཙམ་མིན་པར་ལན་རེ་བྱས་
པས་ཀྱང་གསང་སྔགས་ཐབས་མཁས་ཀྱི་འཕྲུལ་ཆེ་བས་རྫོགས་རིམ་གྱི་
111

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྟོགས་པ་མང་པོ་སྐྱེ་བའི་སྨིན་བྱེད་དུ་འགྲོ་ཞིང་། ལན་རེ་མྱང་བས་ཀྱང་རྩ་རླུང་
ཐིག་ལེ་ཐམས་ཅད་བྱིན་གྱིས་བརླབས་ནས་ལས་རུང་དུ་བྱེད་པའི་རྟེན་འབྲེལ་
ཡོད་དེ། སྒྲ་བསྒྱུར་མར་པ་ལོ་ཙཱས། སྐལ་ལྡན་གྱི་གདུལ་བྱ་རེ་རེ་བྱུང་བ་ན།
གཞན་བོད་རྣམས་ཀྱིས་དབང་བསྐུར་ལན་བརྒྱ་བྱས་པ་བས། ངའི་ནང་མཆོད་
ལན་རེ་མྱང་བ་ཕན་ཡོན་ཆེ་བས་འདི་མྱོངས་ཤིག་༥༩ གསུངས་ནས་ནང་
མཆོད་སྩལ་བར་མཛད་པ་དེ་ཡང་དེ་ལ་དགོངས་པ་ཡིན་གསུངས།
མཆོད་པ་གཞན་རྣམས་བསྐྱེད་ན་སྟོང་པའི་ངང་ལས་ཨཱཿལས་བྱུང་བའི་
ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཞེས་སོགས་ཀྱི་སྐབས་ཐོད་པ་
ཕྱི་དཀར་ལ་ནང་དམར་བ་རྣམས་ཀྱི་ནང་དུ་བདེ་སྟོང་དབྱེར་མེད་ཀྱི་ཡེ་ཤེས་
ཀྱི་ས་བོན་ཧཱུཾ་སྔོན་པོ་རེ་རེ་དེ་རྣམས་ཡོངས་སུ་གྱུར་པ་ལས་འོག་ནས་འབྱུང་
བའི་མཆོད་རྫས་ཆུ་བཞི་ཉེར་སྤྱོད་རོལ་མོ་འདོད་ཡོན་ལྔ་དང་བཅས་པ་དང་།
གཞན་ཡང་རིན་ཆེན་སྣ་བདུན་དང་ཉེ་བའི་རིན་ཆེན་བདུན་དང་བཅས་པའི་རི་
རབ་གླིང་བཞི་གླིང་ཕྲན་དང་བཅས་པ་དང༌། བཀྲ་ཤིས་རྟགས་བརྒྱད་སོགས་
མཆོད་པའི་བྱེ་བྲག་བསམ་གྱིས་མི་ཁྱབ་པས་ས་དང་བར་སྣང་གི་ཁྱོན་ཐམས་
ཅད་གང་བར་བསྐྱེད།
དེ་ཡང་ངོ་བོའི་ཁྱད་པར་བདེ་སྟོང་དབྱེར་མེད་ཀྱི་ཡེ་ཤེས། རྣམ་པའི་
ཁྱད་པར་མཆོད་རྫས་སོ་སོའི་རྣམ་པ། བྱེད་ལས་ཀྱི་ཁྱད་པར་ལྷ་རྣམས་ཀྱི་
112

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དབང་པོ་དྲུག་གི་སྤྱོད་ཡུལ་དུ་གྱུར་པ་ན་ཟག་མེད་ཀྱི་བདེ་བ་བསྐྱེད་པའི་མཐུ་
ཅན་སྟེ་ཁྱད་ཆོས་གསུམ་ལྡན་དུ་བསྐྱེད་དགོས་པས། དེའི་ཚུལ་ཡང་ཁ་བཤད་
ཙམ་མ་ཡིན་པར་རང་གི་ཉམས་སྟེང་དུ་ཕབ་ནས་ཡིད་ལ་བྱ་ཚུལ། མཆོད་
རྫས་དེ་རྣམས་ད་ལྟ་རང་ལ་ཚུལ་ཇི་ལྟར་དུ་སྣང་བའི་ཚུལ་རིག་པར་བྱས་ཏེ།
དེ་ལྟར་དུ་གྲུབ་ལུགས་གཏན་ནས་མེད་པའིརྒྱུ་མཚན་རྣམས་ཞེ་ལ་བཞག་
ནས། སྣང་བ་འདི་བཞིན་དུ་གྲུབ་ལུགས་གཏན་ནས་མི་འདུག་སྙམ་པའི་ངེས་
པ་ལྷང་གིས་སྐྱེས་པ་ན། རང་འདོད་ལྷ་ཡབ་ཡུམ་སྙོམས་པར་འཇུག་པའི་བདེ་
བ་མྱོང་ཚུལ་དྲན་པར་བྱས་ཏེ། བདེ་བ་དེ་ཡང་སྟོང་པར་ངེས་པའི་བདེ་སྟོང་གི་
རྩི་མ་ཞིག་པའི་ངང་དུ་མཆོད་རྫས་སོ་སོའིརྣམ་པ་ཡིད་ལ་བྱེད་པ་ནི། གསང་
སྔགས་ཀྱི་གཞུང་རྣམས་སུ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་གཟུང་རྣམ་
མམ། སྣང་ཡུལ་མཆོད་རྫས་སོ་སོའི་རྣམ་པར་ཤར་བ་ལ་ངོ་བོའི་ཁྱད་པར་
གསུངས་པ་དེ་བདག་འདྲ་ལས་དང་པོ་པས་ལག་ཏུ་ལེན་ཚུལ་ཡིན་ལ། རྣམ་
པའི་ཁྱད་པར་གཞན་རྣམས་སླ་ཞིང་བེམ་ཆོས་ཀྱི་རྣམ་པ་མིན་པར་དྭངས་
གསལ་འོད་ཀྱི་རང་བཞིན་དུ་བསྒོམ་གསུངས། བྱེད་ལས་ཀྱི་ཁྱད་པར་ནི།
མདོ་སྡེ་རྒྱན་ལས། རྒྱལ་སྲས་བརྩོན་འགྲུས་མཆོག་ལ་བརྟན་པ་གང་། །
སེམས་ཅན་ཚོགས་རབ་སྨིན་པར་བྱེད་པ་ན། །ཕ་རོལ་སེམས་དགེ་གཅིག་གི་
ཕྱིར་ཡང་ནི། །བསྐལ་པ་བྱེ་བ་སྟོང་དུའང་སྐྱོ་མི་འགྱུར། ༦༠ །ཞེས་བྱང་ཆུབ་
113

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སེམས་དཔའ་རྣམས་ཀྱིས་སེམས་ཅན་རེ་རེའི་རྒྱུད་ལ་དགེ་སེམས་སྐད་ཅིག་
མ་རེ་རེ་བསྐྱེད་པའི་ཕྱིར་དུའང་བསྐལ་པ་བྱེ་བ་བརྒྱ་སྟོང་དུ་དཀའ་སྤྱད་མཛད་
དགོས་བྱུང་ཡང་མི་སྐྱོ་བར་དགའ་བཞིན་དུ་འཇུག་པར་གསུངས་ན། སྒྲུབ་པ་
པོ་རང་གི་ཤེས་རྒྱུད་ལ་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོའི་ཡང་སྙིང་
པོར་གྱུར་པ་བདེ་སྟོང་དབྱེར་མེད་ཀྱི་ཡེ་ཤེས་ལན་རེ་བསྐྱེད་པས་ཀྱང་སངས་
རྒྱས་བྱང་སེམས་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་བ་ཚད་མེད་པ་
སྐྱེ་བ་ལྟ་སྨོས་ཀྱང་ཅི་དགོས། དེ་ལྟར་ན་ངོ་བོའི་ཁྱད་པར་ཁ་ཙམ་ཚིག་ཙམ་
མིན་པ་ཞིག་བྱུང་ན་ཁྱད་པར་གཞན་གཉིས་ངང་གིས་འབྱུང་ངོ་།།
མཆོད་པའི་དོན་གཙོ་བོ་ཡང་མཆོད་པའི་སྐད་དོད་པཱུ་ཛ་ཞེས་པ་མཉེས་
པ་དང་དགའ་བ་གཉིས་ལ་འཇུག་པས་མཆོད་ཡུལ་སངས་རྒྱས་བྱང་སེམས་
རྣམས་མཉེས་པར་འགྱུར་ན་ལུས་ཀྱི་གཡོ་བ་དང་ངག་གི་བརྗོད་པ་དང་ཡིད་
ཀྱི་སེམས་པ་ཅི་བྱས་ཐམས་ཅད་མཆོད་པར་འགྱུར་བ་ནི་དགེ་བཤེས་འབན་
གུང་རྒྱལ་གྱིས་ཆོས་བརྒྱད་ཀྱི་རྣམ་རྟོག་གཞོམ་པའི་ཕྱིར་སྐུ་འདྲ་དང་མཆོད་
རྫས་ཐམས་ཅད་ལ་ཐལ་བས་གཏོར་བའི་ལོ་རྒྱུས་གསུངས། དེར་མ་ཟད་སྒྲུབ་
པ་པོ་རང་གི་སེམས་སྟེང་དུ་དགའ་བ་དང་ཉམས་དགའ་བས་མཆོད་པ་ལ་སྤྲོ་
ཞིང་རངས་པ་ཞིག་དགོས་པ་ནི་བྱང་སའི་མཆོད་པའི་ལེའུ་ལས། དེ་ཡང་བྱང་
ཆུབ་སེམས་དཔའི་ཚོགས་ཆུང་ངུས་དེ་བཞིན་གཤེགས་པ་ལ་མཆོད་པ་ཆེན་
114

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པོ་ཚད་མེད་པ་བྱང་ཆུབ་ཀྱི་ཚོགས་ཆེན་པོ་ཡོངས་སུ་བསྡུས་པ་ཡིན་ཏེ། དེ་
ལ་བྱང་ཆུབ་སེམས་དཔའ་རྟག་ཏུ་རྒྱུན་མི་ཆད་པར་སེམས་ཉམས་བདེ་བ་དང་།
སེམས་དགའ་བས་བརྩོན་པར་བྱའོ་ཞེས་སོ།། ༦༡
དེ་ལྟར་སྔོན་འགྲོ་སྤྱི་དང་བྱེ་བྲག་གི་སྐོར་འདི་དག་ནི་བླ་མ་མཆོད་པའི་
གཞུང་དུ། དེ་ཡང་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་
བསྐྱེད་ཚད་མེད་བཞི་བསྒོམ་པ་སྔོན་དུ་བཏང་××× ༦༢བསམ་གྱིས་མི་ཁྱབ་
པས་གང་བར་བསམ་ལ། ཞེས་སྡོམ་ཙམ་ཞིག་བཀོད་ནས་རྒྱས་པར་ཞལ་
ལས་ཤེས་དགོས་པར་དགོངས་པ་ལྟར་ལས་དང་པོ་པ་རྣམས་ཀྱིས་ཇི་ལྟར་
ཉམས་སུ་ལེན་ཚུལ་ཞིག་ཏུ་བཀོད་པ་ཡིན་གྱི།
སྟོང་པ་དང་ལྷའི་རྣལ་འབྱོར་ལ་གོམས་པ་རབ་ཚད་དུ་སོང་བ་རྣམས་ཀྱི་
དབང་དུ་བྱས་ནས། མཁས་གྲུབ་སངས་རྒྱས་ཡེ་ཤེས་ཀྱིས། བདེ་ཆེན་ངང་
ལས་རང་ཉིད་བླ་མ་ལྷ། ༦༣ །ཞེས་སོགས་གསུངས་པ་ལྟར་ཡིན་ཅིང་། གང་
ལ་སྐྱབས་སུ་འགྲོ་བའི་ཡུལ་སྐྱབས་གསུམ་ཡང་ད་ལྟ་སྒྲུབ་པ་པོ་རང་གི་ཤེས་
རྒྱུད་ལ་འཇོག་དགོས་པ་དང་། གང་ལས་འཇིགས་པའི་ཡུལ་ཡང་རིམ་གཉིས་
ཀྱི་རྣལ་འབྱོར་པ་སོ་སོར་མི་འདྲ་བའི་ཁྱད་པར་ཞིབ་ཅིང་ཕྲ་བ་རྣམས་ཡོད་དོ།།
མཆོད་པ་བྱིན་རླབས་བསྡུས་པ་བྱེད་ན། བླ་མ་མཆོད་པའི་གཞུང་ནས་
འབྱུང་བ་ལྟར་གཞན་སླ་ཞིང་འབྲུ་གསུམ་བརྗོད་པའི་སྐབས། མཆོད་རྫས་དེ་
115

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དག་རེ་རེའི་སྟེང་དུ་ཧཱུཾ་དང་ཨཱཿ ཨཽ་གསུམ་སྟེང་ནས་སྟེང་དུ་བརྩེགས་པའི་ཧཱུཾ་
གི་འོད་ཟེར་གྱིས་ཐུགས་རྡོ་རྗེའི་ལྷ་ཚོགས་ཐམས་ཅད་བཀུག་སྟེ་ཧཱུཾ་ལ་ཐིམ་
ཞིང་། ཧཱུཾ་མཆོད་རྫས་རྣམས་ལ་ཐིམ་པས་ཁ་དོག་དྲི་ནུས་ཀྱི་སྐྱོན་ཐམས་ཅད་
སྦྱངས་ནས་དྭངས་ཤིང་དག་པར་གྱུར་པ་དང་། ཨཱཿའི་འོད་ཟེར་གྱིས་གསུང་རྡོ་
རྗེའི་ལྷ་ཚོགས་ཐམས་ཅད་བཀུག་སྟེ་ཨཱཿལ་ཐིམ་ཞིང་། ཨཱཿ ཨཿཆོད་རྫས་རྣམས་
དང་རོ་མཉམ་དུ་གྱུར་པས་ན་བ་མེད་པ་སྨན་གྱི་བདུད་རྩི། འཆི་བ་མེད་པ་ཚེའི་
བདུད་རྩི། ཟག་པ་མེད་པ་ཡེ་ཤེས་ཀྱི་བདུད་རྩིར་གྱུར་པ་དང་། ཨོྃ་གྱི་འོད་ཟེར་
གྱིས་སྐུ་རྡོ་རྗེའི་ལྷ་ཚོགས་ཐམས་ཅད་བཀུག་སྟེ་ཨོ་ལ་ཐིམ་ཞིང༌། ཨོ་མཆོད་
རྫས་རྣམས་དང་འདྲེས་པས་མཆོད་རྫས་རྣམས་སྤྱད་པས་མི་འཛད་པའི་མང་
པོར་སྤེལ་བར་གྱུར་པའི་མོས་པ་བྱའོ། །
དེ་ལྟར་རང་ཉིད་ལྷར་བསྐྱེད་པ་དང་། སྣོད་བཅུད་དང་མཆོད་རྫས་བྱིན་
གྱིས་བརླབས་པ་འདི་རྣམས་ནི་རྒྱུད་སྡེ་བཞི་ཀའི་ཐུན་མོང་བའི་ཁྱད་ཆོས།
གནས། ལུས། ལོངས་སྤྱོད། བྱ་བ་བཞི་ཡོངས་སུ་དག་པའི་ཡོངས་དག་བཞིའི་
ཉམས་ལེན་ཡིན་པས་ནན་ཏན་བྱ་བར་འོས་སོ།།
གཉིས་པ་དངོས་གཞི།
གཉིས་པ་དངོས་གཞི་ལ་བཞི། ཚོགས་ཀྱི་ཞིང་དུ་བླ་མ་ལྷ་ཚོགས་སྒོམ་
116

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པ། དེ་ལ་ཡན་ལག་བདུན་པ་འབུལ་བ། དད་གུས་ཆེན་པོའི་སྒོ་ནས་གསོལ་བ་
འདེབས་པ། མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པར་ཤར་བསྒོམ་
བྱ་ཞིང་བྱིན་རླབས་ཞུ་བའོ།།
ཚོགས་ཀྱི་ཞིང་དུ་བླ་མ་ལྷ་ཚོགས་སྒོམ་པ།
དང་པོ་ནི། བླ་མ་མཆོད་པའི་གཞུང་དུ། བདེ་སྟོང་དབྱེར་མེད་ལྷ་ལམ་
ཡངས་པར་ཀུན་བཟང་མཆོད་སྤྲིན་འཁྲིགས་པའི་དབུས། །ཞེས་པ་ནས། ཆུ་
སྐྱེས་ཉི་ཟླ་རྒྱས་པའི་སྟེང་། །ཞེས་པའི་སྐབས། སྔར་མཆོད་པ་བྱིན་རླབས་ཀྱི་
ཚེ་བདེ་སྟོང་དབྱེར་མེད་ཀྱི་གཟུང་རྣམ་མམ། སྣང་ཡུལ་ཕྱི་ནང་གསང་བའི་
དམ་རྫས་སྤྱན་གཟིགས་ཀྱི་མཆོད་པའི་བྱེ་བྲག་སྣ་ཚོགས་པས་ས་དང་བར་
སྣང་གི་ཁྱོན་ཐམས་ཅད་གང་བར་དམིགས་པའི་གསང་སྔགས་ཀྱི་ཐུན་མོང་
མིན་པའི་ཀུན་བཟང་མཆོད་སྤྲིན་དེའི་དབུས་སུ། རིན་པོ་ཆེ་སྣ་བདུན་ལས་
གྲུབ་པའི་ལྗོན་ཤིང་རྒྱན་རྣམ་པ་དུ་མས་སྤྲས་པ་རྣམས་དང་། འོད་ཟེར་རབ་ཏུ་
འཕྲོ་བའི་པདྨ་རྣམ་པ་སྣ་ཚོགས་ཀྱིས་ལེགས་པར་བརྒྱན་ཅིང་བཻ་ཌཱུརྱའི་མིག་
མང་གི་རིས་སུ་བྲིས་པའི་གསེར་གྱི་ས་གཞིས་མཐའ་བསྐོར་བའི་ཡན་ལག་
བརྒྱད་ལྡན་གྱི་མཚོ་ཆེན་པོ་ཤིན་ཏུ་དྲངས་པ་འོག་གཞི་རིན་པོ་ཆེ་སྣ་བདུན་གྱི་
གྲམ་པ་དང་། གསེར་གྱི་བྱེ་མ་ཀུན་ནས་བརྡལ་བ། གཏིང་ཐམས་ཅད་ནོར་བུ་
117

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྣམ་པ་སྣ་ཚོགས་པས་གཏམས་པའི་འོད་ཟེར་ཀུན་ནས་བགྱེ་བའི་དབུས་སུ་
འདོད་དགུ་འབྱུང་བའི་དཔག་བསམ་གྱི་ཤིང་།
དེའི་རྩ་བར་གཡས་གཡོན་གཉིས་སུ་རྒྱ་མཚོ་ནས་ལུས་ཕྱེད་ཐོན་པའི་
ཀླུའི་རྒྱལ་པོ་དགའ་བོ་དང་ཉེར་དགའ་བོ་གཉིས་ཀྱི་ལག་པ་གཡས་པས་ཡལ་
གའི་འོག་ནས་ཡར་བརྟེན་ཅིང་གཡོན་པས་ཐུགས་ཀར་ནོར་བུ་བསྣམས་པ་རེ་
རེ། ཤིང་དེའི་རྩ་བ་དང་སྡོང་པོ་དང་ཡལ་ག་དང་ལོ་མའམ་ཡལ་ག་ཕྲ་མོ་དང་
འདབ་མ་དང་མེ་ཏོག་དང་འབྲས་བུ་རྣམས་ཀྱང་བདུན་ཚན་བདུན་དུ་སྐྱེས་ཤིང་
རྩེན་པ། དེ་ཡང་རྩ་བ་གསེར། སྡོང་པོ་དངུལ། ཡལ་ག་བཻ་ཌཱུརྱ། ལོ་མ་ཤེལ།
འདབ་མ་སྤུག མེ་ཏོག་མུ་ཏིག་དམར་པོ་ཤིང་རྟའི་འཕང་ལོ་ཙམ་དང་འབྲས་བུ་
རྣམས་ཀྱང་རྡོ་རྗེ་ཕ་ལམ་ལས་གྲུབ་པ་འབྲུ་བྲེ་ལྔ་ཤོང་བའི་རྫ་བོ་ཙམ་དུ་ཡོད་
པ། ཡལ་ག་དང་ཡལ་ག་ཕྲ་མོ་རྣམས་སུ་ནོར་བུ་རྣ་ཆ་དང༌། སོར་གདུབ།
གདུབ་ཀོར་གསེར་གྱི་འོག་པགས་སམ། གསེར་གྱི་སྐེ་རགས། དར་གྱི་ཆུན་
པོ་དང་ཅོད་པན། གསེར་དང་མུ་ཏིག་གི་དྲ་བ་དྲ་ཕྱེད་རྣམས་ཀྱི་སྣེ་མོར་དངུལ་
གྱི་དྲིལ་བུ་ཟླ་ཕྱེད་རྔ་ཡབ་དང་བཅས་པ་དང་། གསེར་གྱི་གཡེར་ཁ་རྣམས་
ཀྱིས་བརྒྱན་པའི་འཕྱང་འཕྲུལ་སྣ་ཚོགས་པས་བརྒྱན་ཅིང་། དྲིལ་བུ་དང་
གཡེར་ཁའི་སྒྲ་རྣམས་ལས་ཀྱང་ཆོས་ཀྱི་སྒྲ་རྣམ་པ་སྣ་ཚོགས་པ་འབྱུང་བ།
དཔག་བསམ་གྱི་ཤིང་དེའི་གཟུགས་མཐོང་བ་དང་། སྒྲ་ཐོས་པ་དང་། དྲི་ཚོར་
118

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བ་དང་། རེག་བྱ་དང་རོ་མྱོང་བས་ཀྱང་བཞི་བརྒྱ་རྩ་བཞིའི་ནད་ལ་སོགས་པ་
ལུས་སེམས་ཀྱི་སྡུག་བསྔལ་ཐམས་ཅད་ཞི་བར་བྱེད་པ། གཞན་ཡང་སེམས་
ཅན་ཟས་འདོད་པ་རྣམས་ལ་ཟས་དང་། གོས་དང་མལ་ཆ་དང་སྨན་ལ་སོགས་
པ་ཇི་ལྟར་འདོད་པའི་འདོད་དགུའི་ཆར་ཆེན་བབ་བཞིན་པ། སྡོང་པོ་དྲུག་
ཕྱོགས་ཕྱོགས་སུ་གྱེས་ཤིང་གཅིག་དབུས་སུ་དྲང་པོར་སྐྱེས་པའི་རྩེ་མོར་སྣ་
ཚོགས་པདྨ་འདབ་མ་འབུམ་ཕྲག་དུ་མ་དང་ལྡན་པའི་ལྟེ་བར་ཡངས་ཤིང་རྒྱ་
ཆེ་བའི་སྟེང་དུ། སེང་གེ་ཆེན་པོ་བརྒྱད་ཀྱིས་བཏེག་པའི་བཻ་ཌཱུརྱའི་ཁྲི་མཐོ་ཞིང་
ཡངས་པ་འོད་ཟེར་གྱིས་ཉི་ཟླའི་འོད་ཀྱང་མོག་མོག་པོར་བྱེད་པ་ལྟ་བུའི་ནོར་
བུ་དང་རིན་པོ་ཆེ་སྣ་ཚོགས་ཀྱི་ཕྲ་བཀོད་པའི་སྟེང་དུ་སྣ་ཚོགས་པདྨ་འདབ་མ་
འབུམ་ཕྲག་དུ་མ་དང་ལྡན་པའི་འདབ་མའི་རྩེ་མོ་རྣམས་ཐུར་དུ་ཕྱོགས་པས་
སེང་ཁྲིའི་ཁའི་ཕྱི་རོལ་ནས་མར་ཅུང་ཟད་ཁེབས་པ།འོག་གི་སྣ་ཚོགས་པདྨའི་
འདབ་མ་རྣམས་གྱེན་དུ་ཕྱོགས་པས་སེང་ཁྲིའི་རྩ་བའི་ཕྱི་རོལ་ནས་ཡར་ཅུང་
ཟད་ཀླུབས་པ། སེང་ཁྲིའི་ཕྱོགས་བཞིར་གློ་ཁུང་གཉིས་གཉིས་སུ་སེང་གེ་སྐུ་
མདོག་དཀར་པོ། དབུ་སུག་དང་གཉའ་མཇུག་སོགས་རལ་པ་དམར་སེར་
གྱིས་ཁེབས་པ། ཞལ་རབ་ཏུ་གདངས་ཤིང་མཆེ་བ་བཞི་གཙིགས་པ། སྤྱན་
འབྲས་མེའི་ཕུང་པོ་ལྟར་འབར་ཞིང་ཀུན་ནས་འཁོར་བ།ལྗགས་ལ་ལ་རྣམ་པར་
བསྐྱོད་ཅིང་ལ་ལ་རྣམ་པར་དྲིལ་བའི་འཇིགས་རུང་གི་རྣམ་པས་བར་སྣང་
119

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཁམས་སུ་བལྟས་ཏེ་སྒྲུབ་པ་པོ་ལ་བར་གདོན་བཙན་དང་རྒྱལ་འགོང་གི་གནོད་
པ་བསྲུང་བའི་འཕྲིན་ལས་མཛད་པ། ཕྱག་གཡས་པའི་སྦར་མོ་རྣམས་ཀྱིས་
སེང་ཁྲིའི་སྟེང་གི་གློ་འབུར་འོག་ནས་ཡར་བཏེག་པས་སྒྲུབ་པ་པོ་ལ་སྟེང་
གདོན་གཟའ་དང་རྒྱུ་སྐར་སོགས་ཀྱི་གནོད་པ་བསྲུང་བའི་འཕྲིན་ལས་མཛད་
པ། ཕྱག་གཡོན་པའི་སྦར་མོ་རྣམས་ཀྱིས་སེང་ཁྲིའི་འོག་གི་གློ་འབུར་གྱི་སྟེང་
ནས་མར་གནོན་པས་སྒྲུབ་པ་པོ་ལ་འོག་གདོན་ས་བདག་ཀླུ་གཉན་སོགས་ཀྱི་
གནོད་པ་བསྲུང་བའི་འཕྲིན་ལས་མཛད་པ།
དེ་ཡང་ད་ལྟ་ཁྱི་ལུད་དང་ཕག་ལུད་སྐམ་པོ་དུག་རྫས་ཀྱི་ཚལ་པར་
གཏུམས་པ་མཐའ་མལ་པའི་ཁྱེའུ་དང་། རེའུ་དང་། བེའུ་ཕྲུག་སོགས་ཀྱི་སྐེ་ལ་
འདོགས་པས་ཀྱང་བཙན་དང་རྒྱལ་འགོང་གི་གནོད་པ་བསྲུང་བ་མངོན་སུམ་
དུ་གྲུབ་ན། སེང་གེ་བརྒྱད་པོ་དེ་དག་ནི་བླ་མའི་ཐུགས་རྒྱུད་ཀྱི་མི་འཇིགས་པ་
བཞི་དང་དབང་ཕྱུག་བརྒྱད་ཀྱི་ཡོན་ཏན་སེང་གེའི་གཟུགས་སུ་ཤར་བ་ཡིན་
པས་སྒྲུབ་པ་པོ་རང་གི་དད་གུས་ཡོད་ན་སྟེང་འོག་བར་གསུམ་གྱི་གདོན་
བགེགས་ཀྱི་གནོད་པ་ཐམས་ཅད་བསྲུང་ནུས་པ་ལྟ་ཅི་སྨོས་གསུངས།
སྡོང་པོ་དྲུག་གི་རྩེ་མོ་ཡལ་ག་དང་བཅས་པ་རྣམས་སེང་ཁྲིའི་ཕྱི་རོལ་
ནས་ཡར་ཕྱིར་གྱེས་པའི་ཚུལ་དུ་འགྲོ་བ། སེང་ཁྲིའི་ཁར་སྣ་ཚོགས་པདྨའི་སྟེང་
དུ་སེང་ཁྲིའི་ཁ་ཞེང་དང་རྒྱ་ཁྱོན་མཉམ་པའི་པདྨ་དཀར་པོ་ལྟེ་བ་ཡངས་ཤིང་
120

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རྒྱ་ཆེ་བ། འདབ་མ་རྣམས་ཀྱི་རྩེ་མོ་ཐམས་ཅད་དཀར་ལ་རྩ་བ་ཅུང་ཟད་དམར་
པའི་མདངས་ཆགས་པ། དེའི་སྟེང་ནས་དེ་དང་འདྲ་བའི་པདྨ་རིམ་པ་བཅུ་རྒྱ་ཇེ་
ཆུང་དང་དཔངས་ཇེ་མཐོར་བང་རིམ་གྱི་ཚུལ་དུ་བརྩེགས་པའི་སྟེང་གི་རིམ་པ་
བཅུ་གཅིག་པའི་པདྨ་ནི་ཕྱོགས་བཞིར་འདབ་མ་རེ་རེ་དང་། ལྟེ་བ་ཟེའུ་འབྲུ་
དང་བཅས་པ་དེ་དང་ཚད་མཉམ་པའི་ཉི་ཟླའི་དཀྱིལ་འཁོར་ཤེལ་དཀར་དམར་
གྱི་མེ་ལོང་གཉིས་བརྩེགས་པ་ལྟ་བུའི་བཞུགས་གནས་གསལ་བཏབ།དེ་ཡང་
པདྨ་རྣམས་དཀར་ལ་དམར་བའི་མདངས་ཆགས་པ་ནི་ཐབས་ཤེས་དབྱེར་
མེད་ཀྱི་མཚོན་བྱེད་དང་། ཡན་ལག་བརྒྱད་ལྡན་གྱི་ཆུ་མཚོ་ནི་།སྒྲུབ་པ་པོའི་
རྒྱུད་ཀྱི་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་མཚོའི་རྣམ་པར་
ཤར་བ་དང་། འདོད་དགུ་འབྱུང་བའི་དཔག་བསམ་གྱི་ཤིང་ནི་སྒྲུབ་པ་པོའིརྒྱུད་
ཀྱི་ཕྱིན་དྲུག་དང་དེའི་མེ་ཏོག་རྣམས་ནི་སེམས་བསྐྱེད་ཉེར་གཉིས་དང་འབྲས་
བུ་རྣམས་ནི་བསྡུ་བཞིའི་དངོས་པོ་དང་། ཀླུ་གཉིས་ནི་བདེན་སྟོང་སྒྱུ་མ་ལྟ་བུར་
རྟོགས་པའི་ཤེས་རབ་དང་། བདག་པས་གཞན་གཅེས་པའི་སྙིང་རྗེའི་ཡོན་ཏན་
རྣམས་དེ་དང་དེའི་གཟུགས་སུ་ཤར་བར་བསྒོམ་དགོས་པ་ནི།
རྗེ་བླ་མའི་སྙན་བརྒྱུད་ཀྱི་གདམས་པ་དེང་སང་སུ་ལའང་མ་གྲགས་པ་
ཞིག་ཡིན་མོད་ཀྱང་ཧ་ཅང་ཉམས་དམའ་བས་བཤད་བཞག་གསུངས། རྗེ་བླ་
མའི་སྙན་བརྒྱུད་འདི་ལྟ་བུར་བརྟག་ཤེས་པ་ཞིག་གིས་ཞིབ་ཏུ་དཔྱད་ན་ཐེག་པ་
121

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཆེན་པོའི་ལམ་གྱི་གནད་ལ་ངེས་པ་གཏིང་ནས་འདྲོང་བར་འགྱུར་རོ།།
དེ་ནས། བཀའ་དྲིན་གསུམ་ལྡན་རྩ་བའི་བླ་མ་སངས་རྒྱས་ཀུན་གྱི་ངོ་བོ་
ཉིད། །ཅེས་པ་ནས། རྡོ་རྗེའི་སྐྱིལ་ཀྲུང་ཚུལ་གྱིས་བཞུགས་ཤིང་ཞེས་པའི་
སྐབས་སུ། བཀའ་དྲིན་གསུམ་ལྡན་རྩ་བའི་བླ་མ་སངས་རྒྱས་ཀུན་གྱི་ངོ་བོ་
ཉིད། །ཅེས་བླ་མའི་མཚན་བརྗོད་པ་ཙམ་དང་ཡིད་ལ་དྲན་པ་ཙམ་གྱིས་ཡིད་
འགྱུར་བའི་དད་གུས་ཀྱི་ཤུགས་ཀྱིས་མིག་ནས་མཆི་མ་འཁྲུག་ཅིང་ལག་པ་
ཐལ་མོ་སྦྱར་བཞིན་པར་འདི་ལྟར་ཡིད་ལ་བྱ་སྟེ།
རྒྱུད་སྡེ་ནས་བཤད་པའི་དབང་བསྐུར་མཚན་ཉིད་དང་ལྡན་པ་དང་། རྒྱུད་
སྡེའི་གཞུང་བཤད་དང་རྒྱུད་སྡེའི་དོན་བདེ་བླག་ཏུ་རྟོགས་པའི་ཐབས་མན་ངག་
གསུམ་ལེགས་པར་སྩལ་བའི་བཀའ་དྲིན་གསུམ་ལྡན་གྱི་རྩ་བའི་བླ་མ་དེ་ཉིད་
ངོ་བོ་སངས་རྒྱས་ཀུན་གྱི་མཁྱེན་བརྩེ་ནུས་གསུམ་གཅིག་ཏུ་འདུས་པའི་
བདག་ཉིད། རྣམ་པ་ཆོས་གོས་ངུར་སྨྲིག་འཛིན་པའི་དགེ་སློང་ཞལ་གཅིག་
ཕྱག་གཉིས་པ། ཞལ་གྱི་དཀྱིལ་འཁོར་དཀར་ལ་དམར་པའི་མདངས་ཆགས་
པ། འཛུམ་པའི་ཉམས་དང་ལྡན་པ། སྤྱན་དཀྱུས་རིང་བ། ཤངས་ཀྱི་སྒོང་བུ་ཅུང་
ཟད་ཆེ་ཞིང་གཟེངས་མཐོ་བ། དཔྲལ་བ་དབྱེས་ཆེ་ཞིང་འགྲམ་པ་སེང་གེའི་འདྲ་
བ། ཕྱག་གཡས་པས་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་པའི་མཐེབ་
མཛུབ་ཀྱིས་ཨུཏྤ་ལའི་སྡོང་བུའི་རྩ་བ་ནས་འཛིན་པའི་མེ་ཏོག་དཔུང་པ་གཡས་
122

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པའི་ཐད་དུ་བཞད་པའི་སྟེང་དུ་དུས་གསུམ་གྱི་སངས་རྒྱས་ཐམས་ཅད་ཀྱི་
མཁྱེན་རབ་ཀྱི་ངོ་བོ་རལ་གྲི་སྔོན་པོ་གསེར་གྱི་ཡུ་བ་ཅན་རྩེ་མོར་ཡེ་ཤེས་ཀྱི་
མེ་ཅུང་ཟད་འབར་ཞིང་མི་ཤེས་པའི་རྨོངས་པ་ཐམས་ཅད་འཇོམས་པའི་འོད་
ཟེར་གྱིས་འཇིག་རྟེན་གྱི་ཁམས་ཐམས་ཅད་འགོངས་པ། ཕྱག་གཡོན་པས་
མཉམ་གཞག་གི་ཕྱག་རྒྱའི་སྟེང་དུ་བདུད་རྩིས་བཀང་བའི་ལྷུང་བཟེད་བསྣམས་
ཤིང་མཐེབ་མཛུབ་ཀྱིས་ཨུཏྤ་ལའི་རྩ་བ་ནས་འཛིན་པའི་མེ་ཏོག་དཔུང་པ་
གཡོན་པའི་ཐད་དུ་བཞད་པའི་སྟེང་དུ་ཆོས་ཕུང་བརྒྱད་ཁྲི་བཞི་སྟོང་གི་བཅུད་
ཕྱུང་བའི་ཉིང་ཁུ་སྙན་བརྒྱུད་ཀྱི་སྤྲུལ་པའི་གླེགས་བམ་གདོང་ཁེབས་ཉིད་ཀྱི་
ཕྱོགས་སུ་བསྟན་པ། མེ་ཏོག་གུར་ཀུམ་གཅིག་ལ་དམར་སྨུག་དང་དམར་སེར།
སེར་པོའི་ཁ་དོག་གསུམ་དངོས་པོ་གཅིག་ལ་ཚོགས་པ་ལྟ་བུ། དམར་སྨུག་
དང་དམར་སེར་དང་སེར་པོའི་མདངས་དང་ལྡན་པའི་མཐང་གོས་བླ་གོས་སྣམ་
སྦྱར་གསུམ་འདུལ་བ་ནས་གསུངས་པ་ལྟར་སྐྱོན་དང་བྲལ་ཞིང་ཡོན་ཏན་
ཐམས་ཅད་ཚང་བའི་ཚུལ་གྱིས་མཛེས་པར་གསོལ་བ། དེར་མ་ཟད་ཆོས་
གོས་སྣམ་སྦྱར་གཉིས་ཀྱི་ནང་དུ་རྔུལ་གཟན་དང་རྔུལ་གཟན་གྱི་གཟན་གྱི་
དོད་ཐུབ་ད་ལྟ་སྟོད་འགག་ཏུ་གྲགས་པ་རྣམས་ཀྱང་གསོལ་བ། དབུ་ལ་དར་
རམ་གོས་སྣམ་སེར་པོ་ཅུང་ཟད་དམར་མདངས་ཆགས་པའི་པཎ་ཞྭ་སྣེ་རིང་
ཁམ་ཚིག་གི་དབྱིབས་ཅན་རྩེ་མོ་རྣོ་ཞིང་ཅུང་ཟད་མཐོ་བ་མཛེས་པར་གསོལ་
123

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བ། ཐུགས་ཀར་ཟླ་གདན་ལ་དམ་ཚིག་སེམས་དཔའ་སྟོན་པ་ཐུབ་པའི
་དབང་
པོ་སྐུ་མདོག་གསེར་བཙོ་མ་ལྟ་བུ། དེའི་ཐུགས་ཀར་ཉི་གདན་ལ་ཡེ་ཤེས་
སེམས་དཔའ་རྒྱལ་བ་རྡོ་རྗེ་འཆང་ཡུམ་དང་བཅས་པ་སྐུ་མདོག་སྔོན་པོ། དེའི་
ཐུགས་ཀར་ཉི་གདན་ལ་ཏིང་ངེ་འཛིན་སེམས་དཔའ་ཧཱུཾ་ཡིག་ནཱ་དང་བཅས་
པའི་ནཱ་ད་ལས་འོད་ཟེར་སྔོན་པོ། ཐིག་ལེ་ལས་འོད་ཟེར་དཀར་པོ། ཟླ་ཚེས་
ལས་འོད་ཟེར་སེར་པོ། ཧཱ་ལས་འོད་ཟེར་དམར་པོ། ཞབས་ཀྱུ་ལས་འོད་ཟེར་
ལྗང་གུ་སྟེ་འོད་ཟེར་ལྔ་འཕྲོ་བ། ཡེ་ཤེས་སེམས་དཔའ་རྒྱལ་བ་རྡོ་རྗེ་འཆང་
ཡུམ་བཅས་རྣམ་མང་རིན་ཆེན་རྒྱན་གྱིས་སྤྲས་ཤིང་ལྷ་རྫས་དར་གྱི་ན་བཟའ་
སྣ་ཚོགས་པས་ཀླུབས་པ། དམ་ཚིག་སེམས་དཔའ་གཉིས་དང་། ཡེ་ཤེས་
སེམས་དཔའ་རྣམས་མཚན་དཔེའི་རྒྱན་དང་འོད་ཟེར་རབ་ཏུ་འབར་བ། འཇའ་
ཚོན་སྣ་ལྔའི་འོད་ཀོར་གྱི་དབུས་ན་ཞབས་རྡོ་རྗེའི་སྐྱིལ་ཀྲུང་གི་ཚུལ་གྱིས་རིམ་
པ་བཅུ་གཅིག་པའི་པདྨའི་ལྟེ་བར་ཉི་ཟླའི་གདན་ལ་བཞུགས་པར་གསལ་
བཏབ།
དེ་ནས་བླ་མའི་ལུས་དཀྱིལ་བསྒོམ་ཚུལ། ཕུང་པོ་རྣམ་དག་བདེ་
གཤེགས་ལྔ། །ཞེས་པའི་སྐབས་བླ་མའི་ཚངས་བུག་གི་ཐད་ཀར་ཐོད་པའི་འོག་
ཀླད་རྒྱས་ཀྱི་སྟེང་བར་སྟོང་ཅུང་ཟད་ཡོད་པ་དེར། གཟུགས་ཕུང་རྣམ་པར་དག་
པའི་ངོ་བོ་རྣམ་སྣང་དཀར་པོ། མགྲིན་པའི་ཨོལ་མདུད་ཀྱི་ཐད་ཀར་ནང་དུ་འདུ་
124

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཤེས་ཀྱི་ཕུང་པོའི་ངོ་བོ་འོད་དཔག་མེད་དམར་པོ། ནུ་མ་གཡས་གཡོན་གྱི་
བར་སྙིང་གསང་གི་ཐད་ཀར་ནང་དུ་ཁོང་སྟོང་ཡོད་པ་དེར་རྣམ་ཤེས་ཀྱི་ཕུང་
པོའི་ངོ་བོ་མི་བསྐྱོད་པ་སྔོན་པོ། ལྟེ་བའི་ཐད་ཀར་ནང་དུ་ཚོར་ཕུང་གི་ངོ་བོ་
རིན་འབྱུང་སེར་པོ། གསང་གནས་ཀྱི་རྩ་བར་སྤུ་ཡོད་མེད་ཀྱི་མཚམས་སུ་ནང་
དུ་འདུ་བྱེད་ཀྱི་ཕུང་པོའི་ངོ་བོ་དོན་གྲུབ་ལྗང་གུ་སྟེ་ཕུང་པོ་ལྔ་གཤེགས་པ་ལྔ་
དང་།
ཁམས་བཞི་ཡུམ་བཞི་ཞེས་པའི་སྐབས་ལྟེ་བར་རིན་འབྱུང་གི་མདུན་དུ་
ས་ཁམས་ཀྱི་ངོ་བོ་སྤྱན་མ་དཀར་མོ། སྙིང་གར་མི་བསྐྱོད་པའི་མདུན་དུ་ཆུ་
ཁམས་ཀྱི་ངོ་བོ་མཱ་མ་ཀཱི་སྔོན་མོ། མགྲིན་པར་འོད་དཔག་མེད་ཀྱི་འོག་ཏུ་མེའི་
རྩ་འཁོར་ཡོད་པ་དེར་མེ་ཁམས་ཀྱི་ངོ་བོ་གོས་དཀར་མོ་དམར་མོ། སྤྱི་བོར་
རྣམ་སྣང་གི་མདུན་ཕྱོགས་དཔྲལ་བའི་ནང་དུ་རླུང་གི་རྩ་འཁོར་ཡོད་ས་དེར་
རླུང་ཁམས་ཀྱི་ངོ་བོ་སྒྲོལ་མ་ལྗང་གུ་སྟེ་ཁམས་བཞི་ཡུམ་བཞིར་བསྒོམ།
མཆེད་ཅེས་པའི་སྐབས་མིག་གཉིས་སུ་མིག་དབང་གཟུགས་ཅན་པ་དྭངས་
པའི་ཚད་མར་གྲགས་པ་དབྱིབས་ཟར་མའི་མེ་ཏོག་གམ། ཆུ་ཤིང་གི་མེ་ཏོག་
ལྟ་བུར་ཡོད་པ་དེ་གཉིས་ས་སྙིང་དཀར་པོ་གཉིས་དང་། མིག་གི་སྒོར་གཟུགས་
རྡོ་རྗེ་མ་རེ་རེ། རྣ་བར་རྣ་བའི་དབང་པོ་གྲོ་ག་བསྒྲིལ་བའི་བཅད་འཕྲོ་ལྟ་བུ་
གཉིས་ཕྱ་རྡོར་སེར་པོ་གཉིས་དང་རྣ་བའི་སྒོར་སྒྲ་རྡོ་རྗེ་མ་རེ་རེ། སྣར་སྣའི་
125

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དབང་པོ་ཟངས་ཀྱི་མོ་ཁབ་གཉིས་གཤིབས་པ་ལྟ་བུ་ནམ་སྙིང་སེར་པོ་དང་།
སྣའི་སྒོར་དྲི་རྡོ་རྗེ་མ། ལྕེའི་རྩེ་མོར་ལྕེའི་དབང་པོ་གཡས་གཡོན་གྱི་རྩེ་མོ་
གཉིས་ཅུང་ཟད་མ་རེག་པའི་ཟླ་ཚེས་ལྟ་བུ་དེ་འཇིག་རྟེན་དབང་ཕྱུག་དམར་པོ་
དང་ལྕེའི་སྒོར་རོ་རྡོ་རྗེ་མ། སྙིང་གར་མི་བསྐྱོད་པའི་མདུན་དུ་ཡིད་ཀྱི་སྐྱེ་མཆེད་
ཀྱི་ངོ་བོ་འཇམ་དཔལ་དམར་པོ་དང་ཆོས་དབྱིངས་རྡོ་རྗེ་མ། གསང་གནས་ཀྱི་
ནོར་བུའི་དབུས་སུ་རྩ་འཁོར་ཡོད་ས་དེར་ལུས་ཀྱི་སྐྱེ་མཆེད་ཀྱི་ངོ་བོ་སྒྲིབ་
སེལ་ལྗང་གུ་དང་རྡོ་རྗེའི་སྒོར་རེག་བྱ་རྡོ་རྗེ་མ་སྟེ་སྐྱེ་མཆེད་དྲུག་སེམས་དཔའ་
དྲུག་པོར་བསྒོམ།
རྩ་རྒྱུས་ཚིགས་རྣམས་བྱང་ཆུབ་སེམས་དཔའ་དངོས། །ཞེས་པའི་
སྐབས་སྤྱི་བོར་རྣམ་སྣང་གི་སྟེང་དུ་རྩ་རྒྱུས་ཐམས་ཅད་ཀྱི་ངོ་བོ་བྱམས་པ་
དཀར་པོ། ཡན་ལག་དང་ཉིང་ལག་གི་ཚིགས་རྣམས་སུ་ཚིགས་ཐམས་ཅད་ཀྱི་
ངོ་བོ་ཀུན་བཟང་ལྗང་གུ་རེ་རེ་བསྒོམ།
བ་སྤུ་དགྲ་བཅོམ་ཉི་ཁྲི་ཆིག་སྟོང་ཞེས་པའི་སྐབས་བ་སྤུ་ཉི་ཁྲི་ཆིག་སྟོང་
ཐེག་ཆེན་དགྲ་བཅོམ་པ་ཉི་ཁྲི་ཆིག་སྟོང་དུ་བསྒོམ།
ཡན་ལག་ཁྲོ་བོའི་དབང་པོ་ཉིད། །ཅེས་པའི་སྐབས་ལག་པ་གཡས་
གཡོན་གཉིས་ཀྱི་མཐེ་བོང་གི་རྩ་བའི་མདུན་ངོས་སུ་མཐེ་བོང་གི་རྩེ་མོར་དབུ་
སྟོན་པའི་གཡས་སུ་གཤིན་རྗེ་གཤེད། གཡོན་དུ་གཞན་གྱིས་མི་ཐུབ་པ།
126

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དཔུང་པའི་ཉྭ་གཡས་གཡོན་གཉིས་སུ་མི་གཡོ་བ་དང་འདོད་པའི་རྒྱལ་པོ།
པུས་མོའི་གཡས་གཡོན་གྱི་མགོར་དབྱུག་སྔོན་ཅན་དང་སྟོབས་པོ་ཆེ། སྤྱི
བོར་རྣམ་སྣང་དང་བྱམས་པ་གཉིས་ཀྱི་སྟེང་དུ་གཙུག་ཏོར་འཁོར་ལོས་བསྒྱུར་
བ་ནམ་མཁའི་དབྱིངས་སུ་ཞལ་རབ་ཏུ་གདངས་ཤིང་མཆེ་བ་རྣམ་པར་
གཙིགས་པ་སྤྱན་གསུམ་ནམ་མཁར་སྡང་མིག་ཏུ་བལྟ་བ། དེ་ལྟར་སྒོམ་པ་ནི་
སྒྲུབ་པ་པོར་སྟེང་གདོན་གྱི་གནོད་པ་སྲུང་བའི་མཆོག་ཡིན་གསུངས། བཤད་
རྒྱུད་དུ། ཞལ་གྱི་སྒོར་རྟ་མགྲིན་བསྒོམ་གསུངས་པ་ནི་ལྕེའི་རྩ་བར་བསྒོམ་
གསུངས། ༦༤རྐང་མཐིལ་གཉིས་སུ་རྐང་པའི་ལོང་བུར་དབུ་སྟོན་པའི་གནོད་
མཛེས་རྒྱལ་པོ་རེ་རེ། གསང་གནས་སུ་དོན་གྲུབ་ཀྱི་འོག་ཏུ་རྡོ་རྗེའི་རྩ་བར་
བདུད་རྩི་འཁྱིལ་བ་སྟེ་ཡན་ལག་བཅུ་ཁྲོ་བོ་བཅུར་བསྒོམ། ལུས་དཀྱིལ་གྱི་ལྷ་
དེ་རྣམས་ཀྱི་སྐུ་མདོག་ཕྱག་མཚན་རྒྱན་ཆ་ལུགས་བཞུགས་སྟངས་རྣམས་ནི་
གསང་འདུས་ལྟར་བྱ་དགོས་གསུངས།
དེ་ནས། འོད་ཟེར་ཕྱོགས་སྐྱོང་གནོད་སྦྱིན་གསང་བ་འཇིག་རྟེན་པ་
རྣམས་ཞབས་ཀྱི་གདན། །ཞེས་པའི་སྐབས་བླ་མའི་སྐུ་ལས་སྐྱེས་པའི་འོད་ཟེར་
ཐམས་ཅད་ཀྱང་ཕྱོགས་སྐྱོང་བཅོ་ལྔ་དང་། གནོད་སྦྱིན་གསང་བ་པ་ཞེས་པ།
བྱང་ཆུབ་སེམས་དཔའ་རྣམས་དང་འཁོར་ལོས་བསྒྱུར་བའི་རྒྱལ་པོ་རྟག་ཏུ་
སྲུང་བའི་གནོད་སྦྱིན་ལག་ན་རྡོ་རྗེ་རྣམས་ཀྱི་ངོ་བོར་བསྒོམ། འཇིག་རྟེན་པ་
127

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྣམས་ཞབས་ཀྱི་གདན་ཞེས་པ་ཁྲིད་རྒྱུན་གཞན་ལས་ཚངས་པ་བརྒྱ་བྱིན་
དྲག་པོ་སོགས་འཇིག་རྟེན་པའི་ལྷ་མཐུ་བོ་ཆེ་དེ་དག་གིས་སེང་ཁྲི་བཏེག་པར་
བསྒོམ་པར་གསུངས་ཀྱང་། བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་གྱི་
ཁྲིད་རྒྱུན་འདི་ལ་ལྷ་མཐུ་བོ་ཆེ་དེ་དག་གིས་ཀྱང་བླ་མ་རྡོ་རྗེ་འཆང་གི་ཞབས་
ཀྱི་པདྨོར་སྤྱི་གཙུག་གི་ནོར་བུས་གཏུག་པ་ཙམ་ཡང་ཐོབ་པར་དཀའ་བས། དེ་
དག་གིས་བླ་མའི་གདན་དུའང་མི་འོས་པས་ན་སྲིད་པ་ན་བླ་མ་ལས་མཐོ་བ་
མེད་པའི་དོན་ཡིན་གསུངས། དེ་ཡང་གང་གི་སྐུའི་ཆ་ཤས་རྣམས་དེ་ལྟ་བུའི་
ལུས་དཀྱིལ་གྱི་ལྷར་བསྒོམ་པའི་བཀའ་དྲིན་གསུམ་ལྡན་གྱི་བླ་མ་དེ་ད་ལྟ་ཞལ་
དངོས་སུ་བཞུགས་ཡོད་ན་ལུས་དཀྱིལ་མཚན་ཉིད་པ་དང་། མེད་ན་ལུས་
དཀྱིལ་ཙམ་པོ་བར་འགྱུར་ཡང་ཕན་ཡོན་ལ་ཁྱད་མེད་གསུངས། འདི་དག་ནི་
བཤད་རྒྱུད་རྡོར་ཕྲེང་སོགས་ནས་བླ་མའི་ལུས་དཀྱིལ་བསྒོམ་ཚུལ་གསུངས་རྒྱུད
པའི་དཀའ་གནས་རྣམས་དམར་ཁྲིད་དུ་མཛད་པའི་སྙན་བརྒྱུད་ཡིན་པས་
གཅེས་པར་ཟུངས་ཤིག
དེ་ནས། མཐའ་སྐོར་རིམ་བཞིན་དངོས་བརྒྱུད་བླ་མ་ཞེས་པའི་སྐབས།
བླ་མའི་ཐུགས་ཀ་ནས་གཡས་སུ་འོད་ཟེར་ཁ་དོག་ལྔ་པ་རྩ་བ་ཕྲ་ཞིང་རྩེ་མོ་
རབ་ཏུ་རྒྱས་པ་འཕྲོས་པའི་སྣེ་མོ་རྣམས་སུ་རྗེ་བཙུན་བྱམས་པ་སེམས་དཔའི་
ཆ་བྱད་ཅན་གྱིས་གཙོས་པའི་ཐོགས་མེད་སྐུ་མཆེད། གྲོལ་སྡེ་རྣམ་གཉིས་
128

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སོགས་པ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་དང་། གཡོན་དུའང་དེ་ལྟ་བུའི་
འོད་ཟེར་འཕྲོས་པའི་སྣེ་རྣམས་སུ་རྗེ་བཙུན་འཇམ་དཔལ་སེམས་དཔའི་ཆ་
བྱད་ཅན་གྱིས་གཙོས་པའི་འཕགས་པ་ཀླུ་སྒྲུབ། ཟླ་གྲགས། རིག་པའི་ཁུ་བྱུག་
ཆེ་ཆུང་སོགས་ཟབ་མོ་ལྟ་བརྒྱུད་ཀྱི་བླ་མ་རྣམས་དང་། བློ་སྦྱོང་དང་འབྲེལ་
བར་བྱས་ན་གཡས་གཡོན་གཉིས་སུ་རྗེ་བཙུན་འཇམ་དཔལ་ལོངས་སྐུའི་ཆ་
བྱད་ཅན་རེ་རེས་གཙོས་པའི་རླབས་ཆེན་སྤྱོད་བརྒྱུད་དང་ཟབ་མོ་ལྟ་བརྒྱུད་
ཀྱི་བླ་མ་རྣམས་གསལ་གདབ་ལུགས་སྔར་སྐྱབས་ཡུལ་གྱི་སྐབས་ལྟར་བྱ།
ཐུགས་ཀ་ནས་འོད་ཟེར་སྔར་ལྟར་སྟེང་ཕྱོགས་སུ་འཕྲོས་པའི་སྣེ་རྣམས་སུ་
མཐོ་བརྩེགས་ཀྱི་ཚུལ་དུ་རྒྱལ་བ་རྡོ་རྗེ་འཆང་དང་རྗེ་བཙུན་འཇམ་དབྱངས།
རྗེ་ཙོང་ཁ་པ། རྟོགས་ལྡན་འཇམ་དཔལ་རྒྱ་མཚོ། བ་སོ་ཆོས་རྒྱན། གྲུབ་ཆེན་
ཆོས་རྡོ་རྗེ། རྒྱལ་བ་དབེན་ས་པ་སོགས་གདམས་པ་འདིའི་ཐུན་མོང་མིན་པའི་
བྱིན་རླབས་ཉེ་བརྒྱུད་ཀྱི་བླ་མ་རྣམས་དང་། དེ་རྣམས་ཀྱི་གཡས་གཡོན་རྣམས་
སུ་ཁྲོམ་ཚོགས་ཀྱི་ཚུལ་དུ་མགོན་པོ་བདེ་བ་ཆེན་པོ། ཨིནྡྲ་བོ་ངྷི། ས་ར་ཧ། ཀླུ་
སྒྲུབ། ཏཻ་ལོ། ན་རོ། ཌོ་བྷི་པ། མཉམ་མེད་ཇོ་བོ་ཆེན་པོ་སོགས་ཉམས་ལེན་
བྱིན་རླབས་བརྒྱུད་ཀྱི་བླ་མ་རྣམས་བཞུགས་པ།
ཐུགས་ཀ་ནས་འོད་ཟེར་སྔར་ལྟར་མདུན་གྱི་བར་སྣང་ལ་འཕྲོས་པའི་སྣེ་
རྣམས་སུ་གདམས་པ་འདིའི་ཁྲིད་ཕོག་པའི་བླ་མས་གཙོས་ཆོས་འབྲེལ་དངོས་
129

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཐོབ་ཀྱི་བླ་མ་རྣམས་རྩ་བའི་བླ་མ་སེམས་དཔའ་གསུམ་བརྩེགས་ལ་ཞལ་སྟོན་
ཏེ་རང་གི་ངོ་ཆེན་གྱི་ཚུལ་དུ་བཞུགས་པར་གསལ་གདབ། བླ་མ་དེ་རྣམས་ཀྱི་
ཆ་ལུགས་ཕྱག་མཚན་བཞུགས་སྟངས་རྣམས་ནི་བླ་མ་ཡོངས་འཛིན་རིན་པོ་
ཆེའི་ཆག་ཚད་ནས་གསུངས་པ་ལྟར་བསྒོམ། ༦༥
དེ་ནས། ཡི་དམ་དཀྱིལ་འཁོར་ལྷ་ཚོགས་དང༌། །ཞེས་པའི་སྐབས་རིམ་
པ་བཅུ་གཅིག་པའི་པདྨའིཕྱོགས་བཞིའི་འདབ་མ་བཞི་ལ། མདུན་དུ་གསང་བ་
འདུས་པའི་ལྷ་ཚོགས། གཡས་སུ་རྡོ་རྗེ་འཇིགས་བྱེད་ཀྱི་ལྷ་ཚོགས། གཡོན་
དུ་བདེ་མཆོག་གི་ལྷ་ཚོགས། རྒྱབ་ཏུ་དགྱེས་པ་རྡོ་རྗེའི་ལྷ་ཚོགས་ཏེ་རྒྱུད་ཆེན་
བཞིའི་ལྷ་ཚོགས་རྣམས་རྟེན་དང་བརྟེན་པར་བཅས་པ་བསྒོམ།དེ་ཡང་རྒྱུད་སྡེ་
བཞིའི་ལྷ་ཚོགས་རྣམས་ཀྱི་དཀྱིལ་འཁོར་གྱི་ཤར་སྒོ་ཐམས་ཅད་བླ་མ་སེམས་
དཔའ་གསུམ་བརྩེགས་ཀྱི་ཕྱོགས་སུ་བལྟ་བར་བསྒོམ་དགོས་གསུངས། དེའི་
འོག་མའི་པད་འདབ་རྣམས་སུ་དུས་འཁོར། དགྲ་ནག གཤེད་དམར། འཁོར་
ཆེན། མ་ཧཱ་མ་ཡ། སངས་རྒྱས་ཐོད་པ་སོགས་བླ་མེད་ཀྱི་ལྷ་ཚོགས་རྣམས་
དང་། དེའི་འོག་ཏུ་ཀུན་རིག་རྣམ་པར་སྣང་མཛད། རྒྱལ་མཆོག་རིན་ཆེན།
ཤཱཀྱའི་རིགས་དབང་། མེ་ཏོག་ཆེར་རྒྱས།རྡོར་དབྱིངས། ངན་སོང་སྦྱོང་རྒྱལ་
སོགས་རྣལ་འབྱོར་རྒྱུད་ཀྱི་ལྷ་ཚོགས་རྣམས་དང་། དེའི་འོག་ཏུ་རྣམ་སྣང་
མངོན་བྱང༌། ཕྱག་རྡོར་འབྱུང་པོ་འདུལ་བྱེད། ཁྲོ་བོ་ཁམས་གསུམ་རྣམ་རྒྱལ།
130

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྤྱོད་རྒྱུད་ཚེ་དཔག་མེད། རྒྱུད་ཧ་ཡ་གྲི་ཝ་ནས་གསུངས་པའི་རྟ་མགྲིན་
སོགས་སྤྱོད་རྒྱུད་ཀྱི་ལྷ་ཚོགས་རྣམས་དང་།
དེའི་འོག་ཏུ་ཐུབ་དབང་དམ་ཚིག་གསུམ་བཀོད། ཐུགས་རྗེ་ཆེན་པོ་བཅུ་
གཅིག་ཞལ་དང་། ཕྱག་བཞི་པ། གཙུག་ཏོར་རྣམ་རྒྱལ། གདུགས་དཀར།འོད་
ཟེར་ཅན་མ་སོགས་བྱ་རྒྱུད་ཀྱི་ལྷ་ཚོགས་རྣམས་རྟེན་བརྟེན་པར་བཅས་པ་
བསྒོམ།
དེ་ནས། སངས་རྒྱས་བྱང་སེམས་དཔའ་བོ་མཁའ་འགྲོ་བསྟན་སྲུང་རྒྱ་
མཚོས་བསྐོར་ནས་བཞུགས། །ཞེས་པའི་སྐབས། དེའི་འོག་མའི་པད་འདབ་
རྣམས་སུ་སངས་རྒྱས་སུམ་ཅུ་སོ་ལྔ། བསྐལ་བཟང་སངས་རྒྱས་སྟོང་སོགས་
སངས་རྒྱས་རྣམས་དང་། དེའི་འོག་ཏུ་འཇམ་དཔལ། ལག་ན་རྡོ་རྗེ། སྤྱན་རས་
གཟིགས་སོགས་ཉེ་བའི་སྲས་ཆེན་བརྒྱད་དང་། ཡེ་ཤེས་བླ་མ། འོད་ཀྱི་ཏོག
སྨོན་ལམ་བློ་གྲོས། དབང་པོ་ཞི་སོགས་བྱང་སེམས་རྣམས་སེམས་དཔའི་ཆ་
བྱད་ཀྱི་ཚུལ་དུ་བཞུགས། དེའི་འོག་ཏུ་རང་རྒྱལ་འཕགས་པ་རྣམས་རྐང་པ་རྡོ་
རྗེའི་སྐྱིལ་ཀྲུང་། ལག་པ་མཉམ་གཞག སྤྱི་གཙུག་ཏུ་ཤ་འབུར་རེ་རེ་ཡོད་པར་
བསྒོམ་གསུངས། དེའི་འོག་ཏུ་འཕགས་པ་གནས་བརྟན་བཅུ་དྲུག་འཁོར་དགྲ་
བཅོམ་པ་ཁྲི་དང་དྲུག་སྟོང་བཞི་བརྒྱའི་ཚོགས་དང་བཅས་པ་བསྒོམ། དེའི་འོག་
ཏུ་དཔའ་བོ་དཔའ་མོ་རྣམས་གཡས་གྲི་གུག་དང་གཡོན་ཐོད་པ་འཛིན་པ།
131

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཆན་ཁུང་ན་ཁ་ཊཱཾ་ག་འཁྱུད་པ། དཔའ་བོ་ཐམས་ཅད་གཡས་བསྐུམ་གཡོན་
བརྐྱང་གི་གར་སྟབས་སུ་བཞུགས་པ། དཔའ་བོའི་དར་ཐོད་དཔྲལ་བར་འཆིང་
བ། ཐོད་རློན་གྱི་དོ་ཤལ་དང་བཅས་པའི་ཕྱག་རྒྱ་དྲུག་གིས་བརྒྱན་པ། དཔའ་
མོ་ཐམས་ཅད་གཡས་བརྐྱང་གཡོན་བསྐུམ་གྱི་གར་སྟབས་སུ་བཞུགས་པ།
ཐོད་སྐམ་གྱི་དོ་ཤལ་དང་བཅས་པའི་ཕྱག་རྒྱ་ལྔས་བརྒྱན་པ། དེའི་འོག་ཏུ་
སྐྱེས་བུ་གསུམ་གྱི་ཆོས་སྐྱོང་མགོན་པོ་ཕྱག་དྲུག་པ། རྣམ་སྲས། ཆོས་རྒྱལ་
གསུམ་གྱི་རིགས་འཇིག་རྟེན་ལས་འདས་པའི་ཆོས་སྐྱོང་རྣམས་བཞུགས་པར་
གསལ་གདབ། སེང་ཁྲིའིཕྱོགས་བཞིར་བར་སྣང་དུ་སྤྲིན་གྱི་ཕུང་པོའི་སྟེང་
ཤར་དུ་ཡུལ་འཁོར་སྲུང་དྲི་ཟའི་ཚོགས་ཀྱིས་བསྐོར་བ།
ལྷོར་འཕགས་སྐྱེས་པོ་གཤིན་རྗེའི་ཚོགས་ཀྱིས་བསྐོར་བ། ནུབ་ཏུ་སྤྱན་
མི་བཟང་ཀླུའི་ཚོགས་རྣམས་ཀྱིས་བསྐོར་བ། བྱང་དུ་རྣམ་ཐོས་སྲས་གནོད་
སྦྱིན་ཚོགས་ཀྱིས་བསྐོར་བ་རྣམས་སྒྲུབ་པ་པོ་ལ་བར་ཆད་བསྲུང་བའི་ཚུལ་དུ་
བཞུགས་པར་བསྒོམ་གསུངས།
དེ་ནས།དེ་དག་སྒོ་གསུམ་རྡོ་རྗེ་གསུམ་མཚོན་ཧཱུཾ་ཡིག་འོད་ཟེར་ལྕགས་
ཀྱུ་ཡིས། །ཞེས་པ་ནས། སྤྱན་དྲངས་དབྱེར་མེད་བརྟན་པར་གྱུར། །ཅེས་པ་དང།
མཁས་གྲུབ་སངས་རྒྱས་ཡེ་ཤེས་ཀྱིས་མཛད་པའི་སྤྱན་འདྲེན། ༦༦ ཕུན་
ཚོགས་བདེ་ལེགས་ཞེས་སོགས་ནས། དམ་ཚིག་པ་དང་གཉིས་སུ་མེད་པར་
132

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གྱུར། །ཅེས་པའི་སྐབས་ཚོགས་ཞིང་གི་ལྷ་ཚོགས་དེ་རྣམས་ཀྱི་གནས་གསུམ་
དུ་རྡོ་རྗེ་གསུམ་མཚོན་བྱེད་ཡིག་འབྲུ་གསུམ་བཀོད་པའི་ཐུགས་ཀའི་ཧཱུཾ་
རྣམས་ལས་འོད་ཟེར་སྔོན་པོ་ལྕགས་ཀྱུ་ལྟ་བུས་བསྒོམས་པ་དང་འདྲ་བའི་
ཚོགས་ཞིང་གི་ལྷ་ཡེ་ཤེས་པ་རྣམས་སྤྱན་དྲངས་ཏེ། ནམ་མཁའི་དབྱིངས་སུ་
མ་ག་ངྷ་བཟང་མོའི་རྟོགས་བརྗོད་ནས་གསུངས་པ་ལྟར། ༦༧ ཁ་ཅིག་ནི་ལྡིང་
ཞིང་འཕུར་བ་དང་། ཁ་ཅིག་ནི་ཚངས་པ་བརྒྱ་བྱིན་སོགས་ལྷའི་ཞབས་འབྲིང་
དང་བཅས་པ་གཟི་བརྗིད་ལྷམ་མེ་ལྷང་ངེར་གསལ་བ་ས་ལ་བྱ་བ་བཞིན་དུ་
གོམ་འགྲོས་ཀྱི་ཚུལ་དང་། ལ་ལ་འཇའ་ཚོན་ལྡིང་བའི་སྟེང་ནས་འགྲོ་བ་དང་
བཞུགས་པའི་ཚུལ་དང་། ལ་ལ་གླང་པོ་ཆེ་དང་། ལ་ལ་ཤིང་རྟར་བཞུགས་པའི་
ཚུལ་དང་། ཁ་ཅིག་བཞུགས་གནས་ཀྱི་རི་དང་ནགས་ཚལ་སོགས་ན་སྤྱོད་
ལམ་ཇི་ལྟ་བུར་བཞུགས་པའི་གནས་དང་བཅས་པ་ལང་ལང་ལིང་ལིང་གི་
ཚུལ་དང་། ཁ་ཅིག་སྟོད་ནས་མེ་འབར་ཞིང་སྨད་ནས་ཆུ་འབྲུབ་པ་སོགས་ཆོ་
འཕྲུལ་ཡ་མ་ཟུང་སྣ་ཚོགས་སྟོན་བཞིན་དུ་བྱོན་པར་བསམས་ནས། ཛཿ ཞེས་
བརྗོད་པ་དང་མཉམ་དུ་དམ་ཚིག་པ་སོ་སོའི་སྤྱི་བོར་སླེབས། ཧཱུཾ་ཞེས་བརྗོད་
པ་དང་མཉམ་དུ་ཡེ་ཤེས་པ་རྣམས་དམ་ཚིག་པ་སོ་སོར་གཞུག་ནས་སྐུ་
གཟུགས་དང་ཞལ་ཕྱག་སྤྱན་སོགས་གཅིག་གིས་གཅིག་མི་སྒྲིབ་པར་ཉིས་
རིམ་གྱི་ཚུལ་དུ་བཞུགས་པ་དང༌། བཾ་ཞེས་བརྗོད་པ་དང་མཉམ་དུ་དམ་ཡེ་
133

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྣམས་ཆུ་དང་འོ་མ་འདྲེས་པ་བཞིན་དུ་བསྲེ་བ་དང༌། ཧོཿ ཞེས་བརྗོད་པ་དང་
མཉམ་དུ་ཡེ་ཤེས་པ་རྣམས་དམ་ཚིག་པ་སོ་སོར་མཉེས་བཞིན་དུ་བཞུགས་
པར་དམིགས་པ་གསལ་པོ་བྱེད་དགོས་གསུངས།
སྤྱན་འདྲེན་གྱི་ཚིག་རྣམས་གོ་སླ་ཡང་རང་བཞིན་གནས་ནས་ཡེ་ཤེས་
པ་རྣམས་ཞེས་པ་ནི། བླ་མ་སངས་རྒྱས་ཀྱི་ཐུགས་ཆོས་སྐུ་བདེ་བ་ཆེན་པོའི་
ཡེ་ཤེས་ནི་རང་བཞིན་གྱི་གནས་ཆོས་དབྱིངས་ལ་རྟག་ཏུ་ཆུ་ལ་ཆུ་བཞག་གི་
ཚུལ་དུ་དབྱེར་མེད་རོ་གཅིག་ཏུ་བཞུགས་བཞིན་པར་གདུལ་བྱའི་མོས་པའི་
དབང་གིས་གང་ལ་གང་འདུལ་གྱི་གཟུགས་སྐུའི་རྣམ་པ་སྣ་ཚོགས་སུ་འཆར་
བ་ཡིན་ཞིང་། ཚོགས་ཞིང་གི་ལྷ་དེ་རྣམས་ཀྱང་བླ་མ་སངས་རྒྱས་ཀྱི་ཆོས་
སྐུའི་རྣམ་རོལ་ཤ་སྟག་ཡིན་པས་རང་བཞིན་གྱི་གནས་ནས་བླ་མའི་སྤྲུལ་པའི་
ལྷ་ཚོགས་རྣམས་སྤྱན་དྲངས་པའི་དོན་ཡིན་ནམ་སྙམ་སྟེ། ཚུལ་འདི་འདྲ་ཞིག་
མ་གོ་ན་བླ་མ་ལས་བཟང་བའི་རྡོ་རྗེ་འཆང་དང་ཡི་དམ་གྱི་ལྷ་སོགས་ཡོད་པའི་
ལོག་རྟོག་སྐྱེ་ཉེན་ཤིན་ཏུ་ཆེའོ།།
ཚོགས་ཞིང་ལ་ཡན་ལག་བདུན་པ་འབུལ་བ།
གཉིས་པ་དེ་ལ་ཡན་ལག་བདུན་པ་འབུལ་བ་ནི། བླ་མ་མཆོད་པའི་གཞུང་
དུ། དེ་ནས་མགོན་པོ་ཀླུ་སྒྲུབ་ཀྱི་རིམ་ལྔར། མཆོད་པ་ཐམས་ཅད་ཡོངས་
134

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྤངས་ནས། །བླ་མ་མཆོད་པ་ཡང་དག་བརྩམ། །དེ་མཉེས་པས་ནི་ཀུན་མཁྱེན་
གྱི། །ཡེ་ཤེས་མཆོག་ནི་ཐོབ་པར་འགྱུར། ༦༨ །ཞེས་སངས་རྒྱས་བྱང་སེམས་
གཞན་ཐམས་ཅད་མཆོད་པ་ལས་བླ་མ་མཆོད་པ་དོན་ཆེ་བར་གསུངས་པ་ལ་
ངེས་ཤེས་དྲངས་ནས་ཡན་ལག་བདུན་པ་འབུལ་བ་ལ།
ཞེས་གསུངས་ཏེ། བླ་མ་མཆོད་པའི་ཕན་ཡོན་དྲི་མ་མེད་པའི་ལུང་
རིགས་ཀྱིས་རྣམ་གྲངས་དུ་མར་སེམས་པས་ངེས་པ་གཏིང་ནས་འདྲོངས་ཤིང་
སྤྲོ་ཤུགས་ཆེན་པོས་ཕྱག་འཚལ་བ་ལ་སོགས་པར་འཇུག་དགོས་པར་
གསུངས་པ་ནི་དགེ་སྡིག་གང་ལ་འཇུག་ཀྱང་དགའ་བཞིན་སྤྲོ་བཞིན་དུ་འཇུག་
ན་སྦྱོར་བའི་སྒོ་ནས་ལྕི་བ་དང་། ཁྱད་པར་གདམས་པ་འདི་ནི་བཤེས་གཉེན་
བསྟེན་ཚུལ་གཙོར་འདོན་བྱས་ནས་ཉམས་སུ་ལེན་ཚུལ་ཡིན་ལ། འདིར་བླ་མ་
མཆོད་པའི་ཕན་ཡོན་རྣམ་གྲངས་དུ་མར་སེམས་པ་ཡང་འོག་ནས་འབྱུང་བའི་
བཤེས་གཉེན་བསམ་སྦྱོར་གཉིས་ཀྱིས་བསྟེན་ཚུལ་རྣམས་ལ་དབུལ་བོས་
གཏེར་རྙེད་པ་ལྟ་བུས་དགའ་བཞིན་སྤྲོ་བཞིན་འཇུག་པར་འགྱུར་བའི་ལག་
རྗེས་འཇོག་བྱེད་ཡིན་པས་གནད་དུ་ཆེའོ།།
དེ་ཡང་བླ་མ་མཆོད་པའི་ཕན་ཡོན་མཐའ་ཡས་ཀྱང་། མདོར་ན་སྒྲུབ་པ་
པོའི་ལས་སྒྲིབ་སྟོབས་ཆེན་རྣམས་ཀྱང་ངང་གིས་འདག་པར་འགྱུར་བ་དང་།
ཚོགས་རླབས་པོ་ཆེ་བདེ་བླག་ཏུ་རྫོགས་པ་དང་། མཆོག་ཐུན་མོང་གི་དངོས་
135

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གྲུབ་རྣམས་མྱུར་དུ་འགྲུབ་པ་དང་། ས་ལམ་གྱི་རྟོགས་པ་རྣམས་མྱུར་དུ་སྐྱེ་བ་
རྣམས་སུ་འདུ་ཞིང་། དེ་དག་གི་ཁུངས་རྣམས་ནི་སྔར་གདམས་པའི་ཆེ་བའི་
སྐབས་སུའང་ཐར་ཐོར་དྲངས་པ་རྣམས་དང༌། གཞན་ཡང་ཡེ་ཤེས་ཐིག་ལེའི་
རྒྱུད་ལས། ས་བཅུ་ཡི་ནི་དབང་ཕྱུག་བདག །དེ་ཡི་བཀའ་དྲིན་གྱི་ནི་བླ། །དེ་
བས་བླ་མ་ལས་ལྷག་གཞན། །སྟོན་པ་ཆེན་པོ་ག་ལ་ཡོད། ༦༩ །ཅེས་པ་དང་།
རིམ་ལྔར། འདི་ནི་རང་འབྱུང་བཅོམ་ལྡན་འདས། །ལྷག་པའི་ལྷ་ནི་གཅིག་
པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག ༧༠ །
ཅེས་པ་དང་། གཉིས་མེད་གྲུབ་པ་ལས་ཀྱང་། ཁམས་གསུམ་ན་ནི་སློབ་དཔོན་
ལས། །ཆེ་བར་གྱུར་པ་གཞན་མེད་ན། །དེ་ཉིད་ཀྱི་ནི་བཀའ་དྲིན་གྱིས། །དངོས་
གྲུབ་མང་པོ་འཐོབ་པར་འགྱུར། །དེ་ཉིད་རྡོ་རྗེ་སེམས་དཔའ་ཉིད། །སངས་རྒྱས་
ཐམས་ཅད་ཕྱག་ཀྱང་འཚལ། །སློབ་དཔོན་མཆོད་པ་བླ་ན་མེད། །ཅི་ཙམ་ནུས་
པས་མཆོད་པར་བྱ། ༧༡ །ཞེས་པ་དང་། བླ་མ་ལྔ་བཅུ་པ་ལས། དབང་བསྐུར་
མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་
འཇིག་རྟེན་ཁམས་བཞུགས་པས། །དུས་གསུམ་དུ་ནི་མངོན་ཕྱག་འཚལ། ༧༢།
ཞེས་བླ་མ་སངས་རྒྱས་བྱང་སེམས་ཐམས་ཅད་ལས་ཀྱང་བཀའ་དྲིན་ཆེ་བ་
དང་། སློབ་མའི་མཆོད་པའི་ཞིང་དུ་སངས་རྒྱས་ཐམས་ཅད་ལས་ཀྱང་ལྷག་པ་
དང་། མཆོད་པའི་གནས་མཆོག་ཏུ་གྱུར་པ་ཕྱོགས་བཅུའི་རྒྱལ་བ་ཐམས་ཅད་
136

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཀྱིས་ཀྱང་མཆོད་པར་འོས་པས་ན། མཆོད་པའི་གནས་རྣམས་ཀྱིས་ཀྱང་
མཆོད་པའི་འོས་སུ་འགྱུར་བས་སློབ་མ་རྣམས་ཀྱིས་ལྟ་ཅི་སྨོས་པར་གསུངས་
པ་ལྟར། དྲི་མ་མེད་པའི་ལུང་རིགས་ཀྱིས་སྒོ་དུ་མ་ནས་སེམས་ཤིང་ངེས་པ་
གཏིང་ནས་འདྲོངས་པའི་སྤྲོ་ཤུགས་ཀྱིས་འོག་ནས་འབྱུང་བའི་བླ་མ་བསམ་
སྦྱོར་གཉིས་ཀྱིས་བསྟེན་ཚུལ་རྣམས་ལ་པདྨའི་ཚལ་གྱིས་ལེགས་པར་བརྒྱན་
པའི་དྭངས་པའི་མཚོ་ཆེན་པོར་ངང་པའི་རྒྱལ་པོ་འཇུག་པ་བཞིན་དུ་བྱའོ།།
དེ་ཡང་ཐོག་མར་ཕྱག་འཚལ་བའི་ཡན་ལག་ལ། གང་གི་ཐུགས་རྗེས་
བདེ་བ་ཆེན་པོའི་དབྱིངས། །ཞེས་པ་ནས། ཞིང་རྡུལ་མཉམ་པའི་ལུས་སྤྲུལ་
ཕྱག་འཚལ་ལོ། །ཞེས་པའི་སྐབས་སངས་རྒྱས་ཀྱི་ཞིང་གི་རྡུལ་གྱི་གྲངས་དང་
མཉམ་པའི་བླ་མ་མཆོད་པའི་ཚོགས་ཞིང་བཞུགས་གནས་དང་བཅས་པར་
གསལ་གདབ་སྟེ། ཚོགས་ཞིང་རེ་རེའི་མདུན་དུ་རང་ཉིད་རྡོ་རྗེ་འཇིགས་བྱེད་
ཡུམ་མེད་ཐུགས་ཀར་ཐལ་མོ་སྦྱར་བ་རེ་རེ།རྡོ་རྗེ་འཇིགས་བྱེད་རེ་རེའི་བ་སྤུ་
ཉི་ཁྲི་ཆིག་སྟོང་གི་ཁུང་བུ་རེ་རེར་འཇིགས་བྱེད་རེ་རེ། འཇིགས་བྱེད་དེ་དག་
གི་བ་སྤུའི་བུ་ག་རྣམས་སུའང་འཇིགས་བྱེད་རེ་རེ་སྤྲུལ་ཏེ་ལུས་ཐམས་ཅད་ས་
ལ་ཕབ་པའི་ལུས་ཀྱི་ཕྱག་དང༌། འཇིགས་བྱེད་དེ་རྣམས་ཀྱི་ཞལ་ཐམས་ཅད་
ནས་ཀྱང་གང་གི་ཐུགས་རྗེས་ཞེས་སོགས་བླ་མའི་བསྟོད་ཕྱག་འུར་གྱིས་
བརྗོད་པར་དམིགས་པའི་ངག་གི་ཕྱག་དང༌། བསྟོད་ཕྱག་གི་ཚིག་རིས་དང་
137

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བསྟུན་ཏེ་བླ་མ་སྐུ་གསུམ་གྱི་བདག་ཉིད་ཡིན་ཚུལ། མཆོག་གསུམ་མ་ལུས་
འདུས་པའི་བདག་ཉིད་ཡིན་ལུགས། མདོར་ན་དུས་གསུམ་ཕྱོགས་བཅུར་
བཞུགས་པའི་ཕྱག་བྱར་འོས་པ་ཐམས་ཅད་ཀྱང་བླ་མའིརྣམ་རོལ་ཡིན་ཚུལ་
ལེགས་པར་བསམས་པས་དད་གུས་ལྷང་ལྷང་བར་བསྐྱེད་པ་ཡིད་ཀྱི་ཕྱག་སྟེ་
སྒོ་གསུམ་གུས་པ་ཆེན་པོས་ཕྱག་འཚལ་བའོ། །
ད་ལྟ་ནས་མོས་པ་ཡིད་བྱེད་ཀྱི་ཚུལ་དུ་སྦྱངས་ནས་ས་དང་པོ་ཐོབ་པ་
ནས་བཟུང་ས་བཅུ་རེ་རེར་ཡང་དངོས་སུ་རང་གི་ལུས་བརྒྱ་སྟོང་སོགས་ནས་
ཞིང་གི་རྡུལ་གྱི་གྲངས་དང་མཉམ་པར་སྤྲུལ་ཏེ་སངས་རྒྱས་སྲས་བཅས་
རྣམས་ལ་ཕྱག་འཚལ་བ་དང་། མཆོད་པ་འབུལ་བ་སོགས་ཀྱིས་ཚོགས་
རླབས་ཆེན་བསྡུད་དགོས་པས་ཡན་ལག་བདུན་པ་འདི་ནི་སྔོན་འགྲོ་ཙམ་དང་
བྱེད་རྒྱུས་ཕོངས་པ་དག་གི་སླ་ཆོས་ལྟ་བུ་མིན་པར་ཚོགས་གསོག་པར་འདོད་
པའི་མཁས་བླུན་ཐམས་ཅད་ཀྱི་འཇུག་པ་གཅིག་པའི་ཉམས་ལེན་དུ་གོའོ།།དེ་
ཡང་བཟང་སྤྱོད་ནས་རང་གི་ལུས་གྲངས་མེད་སྤྲུལ་པ་དངོས་སུ་ཕྱག་འཚལ་
བའི་ཡན་ལག་ལ་སྦྱར་ཡང་། ཡན་ལག་ལྷག་མ་རྣམས་ལའང་དོན་གྱིས་ཐོབ་
བམ་སྙམ་སྟེ། བྱང་སའི་མཆོད་པའི་ལེའུ་ནས། ཡོ་བྱད་ལ་དབང་ཐོབ་པའི་བྱང་
སེམས་རྣམས་ཀྱིས་རང་གི་ལུས་དཔག་མེད་སྤྲུལ་ཏེ་ལུས་རེ་རེ་ལའང་ལག་པ་
བརྒྱ་སྟོང་སོགས་སྤྲུལ་ཏེ་མཆོད་རྫས་སྣ་ཚོགས་ཐོགས་ནས་མཆོད་པར་
138

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མཛད་པར་གསུངས་པས་སོ།། ༧༣
མཆོད་པའི་ཡན་ལག་ནི། སྐྱབས་མགོན་རྗེ་བཙུན་བླ་མ་འཁོར་བཅས་
ལ། །སྣ་ཚོགས་མཆོད་སྤྲིན་རྒྱ་མཚོ་འབུལ་བ་ནི། །ཞེས་པའི་སྐབས་སྔར་བྱིན་
གྱིས་བརླབས་པའི་མཆོད་རྫས་དངོས་སུ་བཤམས་པ་རྣམས་བློ་ཡུལ་དུ་བྱས་
ཏེ། དག་བྱེད་བདུད་རྩིའི་ཆུ་བཞི་དལ་གྱིས་འབབ། །ཅེས་པའི་སྐབས་རང་གི་
སྙིང་ག་ནས་ཀྱང་ཡིད་ཀྱིས་སྤྲལ་པའི་མཆོད་པའི་ལྷ་མོ་མཛེས་ཤིང་ཡིད་དུ་
འོང་བ་དཔག་མེད་འཕྲོས་པ་རྣམས་ཀྱིས་གསེར་དངུལ་བཻ་ཌཱུརྱ་མན་ཤེལ་
སྤུག་མུ་ཏིག་དམར་པོ་རྡོ་རྗེ་ཕ་ལམ་ལས་གྲུབ་པའི་རིན་པོ་ཆེའི་སྣོད་རྣམས་སུ་
ཡན་ལག་བརྒྱད་ལྡན་གྱི་ཆུ་བཞི་ཐོགས་ནས་ཚོགས་ཞིང་གི་ལྷ་ཚོགས་རྣམས་
ཀྱི་ཞལ་དང༌། ཞབས་དང༌། ཕྱག་རྣམས་སུ་ཕུལ་ཞིང་བསང་གཏོར་གྱི་སྣོད་
ནས་ཀུ་ཤའི་ཆུན་པོས་ཆབ་བླངས་ཏེ་བསང་གཏོར་བྱས་ནས་སླར་ཡང་རང་
གི་སྙིང་གར་བསྡུ་བ་དང་། མཆོད་རྫས་དེ་དང་དེ་ཕུལ་བས་ཐུགས་རྒྱུད་ལ་
བདེ་སྟོང་གི་ཡེ་ཤེས་བསྐྱེད་པའི་མོས་པ་དང་། མཆོད་པའི་འཁོར་གསུམ་པོ་
འདི་དག་ཐམས་ཅད་ཀྱང་ད་ལྟ་རང་གི་སེམས་ཀྱིས་གློ་བུར་དུ་བཏགས་པ་
ཙམ་མ་གཏོགས་གང་ལའང་ལྟོས་པ་མེད་པར་གདོད་མ་ནས་གྲུབ་གྲུབ་པ་ཞིག་
སྣང་བ་འདི་ལྟར་གྲུབ་ལུགས་གཏན་ནས་མེད་སྙམ་པའི་བདེན་སྟོང་སྒྱུ་མ་ལྟ་
བུའི་རྣམ་རོལ་དུ་བལྟ་ཚུལ་རྣམས་འོག་མ་རྣམས་སུའང་མ་ཆད་པར་བྱའོ། །
139

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དེ་ཡང་ཚོགས་ཞིང་གི་ལྷ་རྣམས་བདེ་སྟོང་གི་ཏིང་ངེ་འཛིན་ལས་གཡོས་
པའི་སྐབས་མ་མཆིས་ཀྱང་བདེ་སྟོང་གི་ཡེ་ཤེས་གསར་དུ་བསྐྱེད་པར་མོས་པ་
ནི་སྒྲུབ་པ་པོ་རང་གི་རྒྱུད་ལ་དེ་མྱུར་དུ་སྐྱེ་བའི་སྨིན་བྱེད་དུ་འགྲོ་ཞིང་མཆོད་ལྷ་
རྣམས་སྙིང་ག་ནས་སྤྲོས་པ་དང་བསྡུ་བ་ནི་རྩ་བ་དང་ཡན་ལག་གི་རླུང་ཐམས་
ཅད་སྙིང་གར་འདུས་ནས་རྫོགས་རིམ་གྱི་རྟོགས་པ་སྐྱེ་བའི་སྨིན་བྱེད་དུ་འགྲོ་
བས་མ་ཆད་པར་བྱ་དགོས་གསུངས།
སྡོང་པོ་སིལ་མ་ཕྲེང་བ་སྤེལ་ལེགས་པའི། །ཞེས་པའི་སྐབས་རང་གི་སྙིང་
ག་ནས་འཕྲོས་པའི་ལྷ་མོརྣམས་ཀྱིས་རིན་པོ་ཆེ་སྣ་བདུན་ལས་གྲུབ་པའི་བུམ་
པ་རྣམས་སུ་རིན་པོ་ཆེ་སྣ་བདུན་གྱི་མེ་ཏོག་གི་སྡོང་པོ་གཟུག་པ་ཐོགས་པ་
དང་། རིན་པོ་ཆེ་སྣ་བདུན་སྡེར་མ་རྣམས་སུ་རིན་པོ་ཆེ་སྣ་བདུན་གྱི་མེ་ཏོག་
གསིལ་མ་སྤུངས་པ་རྣམས་ཐོགས་ནས་ཕྱག་གིས་ནམ་མཁར་འཐོར་བས་
ཚོགས་ཞིང་རྣམས་ཀྱི་མདུན་དུ་བར་སྣང་ཁམས་སུ་བླ་བྲེ་དང་། གདུགས་དང།
རྒྱལ་མཚན་དང་། ཕྲེང་བ་དང་། མེ་ཏོག་གི་ཁང་བུ་བརྩེགས་པ་དྲིལ་བུ་དང་
གཡེར་ཁའི་སྒྲ་སིལ་སིལ་སྒྲོགས་པ་སོགས་སུ་སྤྲུལ་ཏེ་ལྡིང་བ་དང་། རིན་པོ་
ཆེ་སྣ་བདུན་གྱི་མེ་ཏོག་སྣ་ཚོགས་པ་རྣམས་རྣམ་པ་ཐ་དད་པར་སྤེལ་བའི་ཕྲེང་
བ་རྣམས་ཐོགས་ནས་ཚོགས་ཞིང་རྣམས་ཀྱི་དབུ་དང་མགུལ་སོགས་སུ་
འདོགས་ཏེ་མཆོད་པ་དང་། མེ་ཏོག་དེ་དག་ལ་རིན་པོ་ཆེ་སྣ་བདུན་གྱི་བུང་བ་
140

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྙན་པའི་གླུ་དབྱངས་སྣ་ཚོགས་སྒྲོགས་པ་རྣམས་འཁོར་བ། དྲི་དང་ཁ་དོག་
གིས་ཡིད་རང་དབང་མེད་པར་འཕྲོག་པའི་ལྷ་དང་མིའི་མེ་ཏོག་གི་གསིལ་མས་
ས་གཞི་ཐམས་ཅད་ཁྱབ་པར་བསྒོམ་པ་དང་།
དྲི་ཞིམ་སྤོས་ཀྱི་དུད་པ་བཻཌཱུརྱའི། །ཞེས་སོགས་ཀྱི་སྐབས་ལྷ་མོ་རྣམས་
ཀྱིས་རིན་པོ་ཆེ་སྣ་བདུན་གྱི་སྤོས་ཕོར་དཔྱང་ཐག་ཅན་རྣམས་སུ་ཨ་ག་རུ་དང་
ཙན་དན་དཀར་དམར་སོགས་སྤོས་ཀྱི་ཤིང་དང་། ཛཱ་ཏི་དང་གུར་ཀུམ་སོགས་
བདུག་ཏུ་རུང་བའི་འབྲས་བུ་མེ་ཏོག་ལོ་མ་སོགས་བསྲེགས་པའི་དུད་པ་དང་།
རིན་པོ་ཆེ་སྣ་བདུན་གྱི་སྤོས་ཕོར་སྟེགས་དང་བཅས་པ་རྣམས་སུ། རེང་བུ་
བཞི་སྦྱོར་དུ་གྲགས་པའི་སྤོས་རིང་བཙུགས་པའི་དུད་པ་རྣམས་མདོག་བཻ་
ཌཱུརྱ་ལྟ་བུ། དབྱིབས་བཀྲ་ཤིས་རྟགས་བརྒྱད་དང་། ནོར་བུ་ཆ་བདུན་སོགས་
ཀྱི་རྣམ་པར་གནས་པའི་སྤྲིན་གྱིས་ཚོགས་ཞིང་གི་མདུན་གྱི་ནམ་མཁའ་
ཐམས་ཅད་འཁྲིགས་པར་མོས་པ་དང་། ཉི་ཟླ་ནོར་བུ་རབ་འབར་སྒྲོན་མེའི་
ཚོགས། །ཞེས་སོགས་ཀྱི་སྐབས་ལྷ་མོ་རྣམས་ཀྱིས་མེ་ཤེལ་ལས་གྲུབ་པའི་ཉི་
མའི་གཞལ་ཡས་ཁང་དང་། ཆུ་ཤེལ་ལས་གྲུབ་པའི་ཟླ་བའི་དཀྱིལ་འཁོར་དང་།
འོད་ཟེར་རབ་ཏུ་འབྱིན་པའི་ནོར་བུ་ཁ་དོག་སྣ་ཚོགས་པ་དང་། རྩི་མར་དང་
འབྲུ་མར་གྱི་མར་མེ་སོགས་སྒྲོན་མེའི་ཚོགས་ཐོགས་པ་རྣམས་ལས་རི་དང་
ཁོར་ཡུག་གི་རི་ཆེན་པོ་སོགས་ལ་ཡང་ཐོགས་པ་མེད་པར་སྟོང་གསུམ་གྱི་
141

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཁམས་ཐམས་ཅད་ཀྱི་མུན་པ་དང་། གླིང་བར་གྱི་མུན་པ་ཆེན་པོ་རྣམས་ཀྱང་
སེལ་བར་བྱེད་པའི་འོད་ཟེར་རབ་ཏུ་འཕྲོས་པས། ཕྱོགས་ཕྱོགས་སུ་འོད་ཟེར་
རྣམས་གཞན་དང་གཞན་དུ་འཁྲིལ་ཏེ། དེ་ནས་ཀྱང་སོ་སོར་གྱེས་ཏེ་ཕྱོགས་
གཞན་དང་གཞན་དུའང་དེ་ལྟར་འཁྲིལ་བའི་འོད་ཟེར་གྱི་དྲ་བའི་བར་བར་
རྣམས་སུའང་འོད་ཟེར་བཀྲ་ཤིས་རྟགས་བརྒྱད། རིན་ཆེན་ནོར་བདུན། ནོར་
བུ་ཆ་བདུན། འདོད་ཡོན་ལྔ་ལ་སོགས་པའི་རྣམ་པ་ཅན་གྱིས་མཚོན་པའི་འོད་
ཟེར་གྱི་སྤྲིན་གྱིས་འཇིག་རྟེན་གྱི་ཁམས་ཐམས་ཅད་འགེངས་པས་འགྲོ་བ་
སེམས་ཅན་ཐམས་ཅད་ཀྱི་རྨོངས་པའི་མུན་པ་མཐའ་དག་སེལ་བའི་མོས་པ་
བྱེད་གསུངས། འོད་ཟེར་རྩེ་དགའ་རྒོད། །ཅེས་པའི་དོན་འོད་ཟེར་རྣམས་
མཚམས་མཚམས་སུ་ཕུན་ཚུན་འཁྱུད་ཅིང་དེ་ནས་ཀྱང་སོ་སོར་གྱེས་ཤིང་།
ཡང་ཕྱོགས་གཞན་དུའང་སྔར་བཞིན་འཁྱུད་ཅིང་གྱེས་པ་འདུ་བྲལ་གྱི་རྩེ་
དགའ་བྱེད་པ་ལྟ་བུ་ཡིན་གསུངས།
ག་པུར་ཙན་དན་གུར་ཀུམ་དྲིས་བགོས་པའི། །ཞེས་སོགས་ཀྱི་སྐབས་
ལྷ་མོ་རྣམས་ཀྱིས་རིན་པོ་ཆེ་སྣ་བདུན་གྱི་སྣོད་རྣམས་སུ་ག་པུར། ཙནྡན་དཀར་
དམར། གུར་གུམ། ཛཱ་ཏི། ཨ་ག་རུ་སོགས་དྲི་བསུང་ཆིང་ངེ་བས་བསྒོས་པའི་
དྲི་ཆབ་ཐོགས་ནས་ཚོགས་ཞིང་གི་ལྷ་རྣམས་ཀྱི་ཐུགས་ཀ་སོགས་སྐུའི་ཆ་
ཐམས་ཅད་ལ་བྱུག་པའི་མཆོད་པ་དང་། ཡང་ས་གཞིའི་སྟེང་དུའང་ཤིན་ཏུ་དྲི་
142

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཞིམ་པའི་སྨན་སྤོས་སྣ་ཚོགས་ཀྱིས་བཏབ་པའི་མཚོ་དང་། རྫིང་བུ། ལྟེང་ཀ་
འབབ་ཆུ་ལ་སོགས་པ་ཕྱོགས་ཕྱོགས་སུ་འཁྱིལ་ཞིང་དྲི་ངད་ཀུན་ནས་ལྡང་བ་
རྣམས་ཀྱང་མོད་ཆ་པའི་མོས་པ་བྱ།
རོ་བརྒྱའི་བཅུད་ལྡན་བཟའ་བཅའ་བཏུང་བ་དང་། །ཞེས་སོགས་ཀྱི་
སྐབས་ལྷ་མོ་རྣམས་ཀྱིས་རིན་པོ་ཆེ་སྣ་བདུན་གྱི་གཞོང་པ་དང་། སྡེར་མ། ཕོར་
པ་རྣམས་སུ་འབྲས་ཆན། ཁུར་བ། ལ་དུ། ཏིལ་གྱི་ཅུང་པེང་སོགས་བཟའ་བ་
དང་། ཁམ་བུ། སྟར་ཁ། རྒུན་འབྲུམ། བུར་ཤིང་སོགས་བཅའ་བ་དང་། ཞོ་དང་།
འོ་མ། འབྲས་ཆང༌། རྒུན་ཆང་། ཐུན་ཚོད་དུ་རུང་བའི་བཏུང་བ་ཇ་ལ་སོགས་
པ་ལྷ་དང་མིའི་ཡུལ་ན་ཡོད་པའི་བདུད་རྩི་དང་ཞལ་ཟས། དྲི་རོ་རེག་བྱ་ཕུན་
སུམ་ཚོགས་པའི་བཟའ་བཅའ་ལས་གྲུབ་པའི་ལྷ་བཤོས་སུ་གྲགས་པ་རྒྱན་སྣ་
ཚོགས་ཀྱིས་བརྒྱན་པ་རྣམས་ཐོགས་ནས་མཆོད་པའི་མོས་པ་བྱ།
སྣ་ཚོགས་རོལ་མོའི་བྱེ་བྲག་མཐའ་ཡས་ལས། །ཞེས་སོགས་ཀྱི་སྐབས་
ལྷ་མོ་དུང་དང་གླིང་བུ་སོགས་འབུད་པའི་རོལ་ཆ་དང༌། སིལ་སྙན་དྲིལ་བུ་
སོགས་དཀྲོལ་བའི་རོལ་ཆ། རྫ་རྔ་དང་སྦུབས་སོགས་བརྡུང་བའི་རོལ་ཆ་སྣ་
ཚོགས་ཐོགས་པ་རྣམས་ཀྱིས་རོལ་མོའི་སྒྲ་བྱེ་བྲག་སྣ་ཚོགས་པ་འབྱིན་པ
མཆོད་པའི་མོས་པ་བྱ། རོལ་མོའི་སྒྲ་རྣམས་ལས་ཀྱང་ཆོས་ཀྱི་སྡོམ་བཞི་དང་།
ལས་འབྲས་ཀྱི་ཆོས་སྒྲ་འབྱུང་བས་སེམས་ཅན་རྣམས་སྨིན་ཅིང་གྲོལ་བར་
143

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བྱེད་པའི་མོས་པ་བྱ་གསུངས།
གཟུགས་སྒྲ་དྲི་རོ་རེག་བྱའི་དཔལ་འཛིན་པའི། །ཕྱི་ནང་འདོད་ཡོན་ལྷ་
མོས་ཕྱོགས་ཀུན་ཁྱབ། །ཅེས་པའི་སྐབས་མཆོད་པའི་ལྷ་མོ་ཕྱག་ན་ངོས་
གཉིས་སུ་སྟོང་གསུམ་འཇིག་རྟེན་གྱི་ཁམས་ན་གཟུགས་ཇི་སྙེད་ཡོད་པ་
རྣམས་ཀྱི་གཟུགས་བརྙན་ལམ་མེར་འཆར་བའི་རིན་པོ་ཆེ་སྣ་བདུན་གྱི་མེ་
ལོང་དང་པི་ཝང་སོགས་ཕྱིའི་འདོད་པའི་ཡོན་ཏན་གྱི་དཔལ་འཛིན་མ་རྣམས་
དང་། པདྨ་ཅན་ལ་སོགས་འདོད་པའི་སྒྱུ་རྩལ་ལ་ཤིན་ཏུ་མཁས་པའི་ཕྱག་རྒྱ་
མ་རིགས་བཞི། ལང་ཚོ་དར་ལ་བབ་པ། ཟུར་མིག་རབ་ཏུ་གཡོ་བའི་འཛུམ་
བག་ཅན། རྐེད་པ་ཕྲ་ཞིང་རོ་སྨད་ཅུང་ཟད་བསྐྱོད་པ། ནུ་འབུར་རབ་ཏུ་རྒྱས་པ་
སོགས་ནང་གི་འདོད་པའི་གཟུགས་ཀྱི་དཔལ་འཛིན་མ་དང༌། ཟུར་གྱིས་བལྟ་
ཞིང་སྒེག་པའི་ཉམས་དང་ལྡན་པས་འགྱུར་ཁུག་དྲུག་ལྡན་སོགས་གླུའི་བྱེ་བྲག་
སྣ་ཚོགས་ལེན་པ་ནང་གི་འདོད་པའི་སྒྲའི་དཔལ་འཛིན་མ་དང་། ལུས་དང་ཁ་
རྣམས་ནས་ལྷན་ཅིག་སྐྱེས་པའི་ཨུཏྤ་ལའི་དྲི་ལྟ་བུ་དང་། ཤིན་ཏུ་དྲི་ཞིམ་པའི་
ཙནྡན་དང་གུར་ཀུམ་ལ་སོགས་པས་བྱུག་ཅིང་། དྲི་ཞིམ་པའི་མེ་ཏོག་གི་ཕྲེང་
བས་བརྒྱན་པའི་སྦྱོར་བྱུང་གི་དྲི་ཆིང་ངེ་བྲོ་བའི་ནང་གི་འདོད་པའི་དྲིའི་དཔལ་
འཛིན་མ་དང༌། གང་གིས་འོ་བྱས་ཤིང་འཇིབས་པ་ཙམ་གྱིས་འདོད་པའི་བདེ་
བ་རྟེན་བཅས་སྦར་ཞིང་བཞུ་བའི་མ་མཆུ། རབ་ཏུ་སྨིན་པའི་བིམ་པ་སྦྲང་རྩིས་
144

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བསྒོས་པ་ལྟ་བུའི་ནང་གི་འདོད་པའི་རོའི་དཔལ་འཛིན་མ་དང་། མེ་ཏོག་པདྨའི་
དབྱིབས་དང་། དུང་གི་ཁ་ལྟར་འཁྱིལ་ཞིང་སྦུབས་རིང་བ་དང་། མར་སྣ་གཡས་
ནས་གཡོན་དུ་ཅུང་ཟད་འཁྱིལ་ལེ་བ་དང་རི་དྭགས་གླ་བའི་ལྟེ་བའི་སྦུབས་ལྟ་
བུའི་དབྱིབས་ཅན་གྱི་གསང་བའི་སྣ་རྩེའི་རེག་བྱ་གཏུམ་མོའི་མེ་སྦར་བའི་
ནུས་པ་ཕུལ་དུ་ཕྱིན་པའི་ནང་གི་འདོད་པའི་རེག་བྱའི་དཔལ་འཛིན་མ་དཔག་
ཏུ་མེད་པ་ཕུལ་བས་ཚོགས་ཞིང་རྣམས་ཕྱི་ནང་གི་འདོད་པའི་དཔལ་ལ་རོལ་
པའི་བདེ་སྟོང་གིས་ཚིམ་པའི་མོས་པ་བྱ། ཕྱག་རྒྱ་མ་རིགས་བཞི་དེ་དག་གི་
ལུས་བོང་དང་གདོང་སྣའི་མདོག་དབྱིབས། ལྷན་སྐྱེས་ཀྱི་དྲི། སྐད་ཀྱི་གདངས་
སོགས་ཀྱི་ཁྱད་པར་རྣམས་ཀྱང་ཅུང་ཟད་ཙམ་གྱིས་ཚིམ་པའི་རིགས་རྣམས་
ལ་མི་དགོས་མོད། གདམས་པ་འདིའི་མན་ངག་མཐའ་དག་ཉམས་ལེན་དུ་
འཁྱེར་བར་འདོད་པའི་རྣམ་དཔྱོད་ཅན་རྣམས་ཀྱིས་ནི་ཞིབ་ཏུ་ཤེས་པར་བྱའོ།།
ཡང་ན་ནང་གི་འདོད་ཡོན་འབུལ་བའི་ཚིག་རྒྱས་པ་འདོན་པར་སྤྲོ་ན། རྗེ་
ཐམས་ཅད་མཁྱེན་པས་མཛད་པའི། འདོད་པའི་སྒྱུ་རྩལ་དྲུག་ཅུ་བཞི་ལ་མཁས།།
ཞེས་སོགས་ཀྱི་སྐབས། མི་བསྐྱོད་རྡོརྗེའི་ལྷ་ཚོགས་མཉེས་ཕྱིར་འབུལ།༧༤།
ཞེས་དང་། རྗེ་བཙུན་བླ་མའི་ལྷ་ཚོགས་མཉེས་ཕྱིར་འབུལ། །ཞེས་པར་བསྒྱུར་
ཏེ་དམིགས་རྣམ་ཡིད་ལ་བྱེད་ཚུལ་སྔར་ལྟར་བྱ། ཡང་ནང་གི་ཉེར་སྤྱོད་འབུལ་
བར་སྤྲོ་ན།
145

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཕྱིའི་ཉེར་སྤྱོད་ཕུལ་བའི་རྗེས་སུ་ལག་པ་གཉིས་ཀྱིས་རྡོ་དྲིལ་བཟུང་བའི་
འཁྱུད་པའི་ཕྱག་རྒྱ་བཅས་ཏེ། གསང་བའི་འཁོར་ལོར་ཨིནྡྲ་ནཱི་ལ་ལྟར།༧༥།
ཞེས་སོགས་སྐབས་རང་འདོད་ལྷ་ཡབ་ཡུམ་སྙོམས་པར་ཞུགས་པས་ཡུམ་གྱི་
གསང་བའི་སྣ་རྩེ་ལས་བྱང་སེམས་དམར་པོའི་མེ་ཏོག་འོངས་པའི་འདུ་འཕྲོད་
ལས་བདེ་སྟོང་འདྲེན་ཚུལ་ཡིད་ལ་བྱེད་པ་དང་། སྤྲུལ་པའི་འཁོར་ལོའི་གཏུམ་
མོའི་མེས་བསྲེགས་པའི། །ཞེས་སོགས་ཡབ་ཀྱི་ཐུར་སེལ་གྱི་རླུང་གཡོས་
པས་ལྟེ་བའི་གཏུམ་མོ་སྦར་ཏེ་རྩ་སྟོང་ཕྲག་དོན་གཉིས་ནས་བྱང་སེམས་ཀྱི་ག་
པུར་བཞུ་ཞིང་ལྟེ་བར་གཏུམ་མོའི་མེ་དང་འཕྲད་ནས་བདེ་བ་འབར་བའི་ཚུལ་
ཡིད་ལ་བྱེད་པ་དང་། ཆོས་ཀྱི་འཁོར་ལོའི་དབུས་གནས་བདེ་བའི་དངོས།
།ཞེས་སོགས་རོ་རྐྱང་གི་རླུང་གཉིས་ངྷུ་ཏཱིར་ཞུགས་གནས་ཐིམ་གསུམ་བྱས་
པས་སྙིང་གའི་རྩ་མདུད་གྲོལ་ཏེ་མི་ཤེས་པའི་མུན་པ་ཐམས་ཅད་འཇོམས་པའི་
མར་མེ་ལྷན་སྐྱེས་ཀྱི་བདེ་སྟོང་འདྲེན་ཚུལ་ཡིད་ལ་བྱེད་པ་དང་།
བདེ་ཆེན་འཁོར་ལོའི་དབུས་ན་ལེགས་གནས་པའི། །ཞེས་སོགས་ལྟེ་
བའི་གཏུམ་མོའི་མེས་སྤྱི་བོའི་བྱང་སེམས་ཀྱི་དྲི་ཆབ་བཞུས་ཏེ་སྤྱི་བོ་ནས་
མགྲིན་པ་སོགས་ལུས་གནད་རྣམས་སུ་རིམ་བཞིན་བབ་པ་ལས་ཡས་བབ་
མས་བརྟན་གྱི་དགའ་བཞི་འདྲེན་ཚུལ་ཡིད་ལ་བྱེད་པ་དང་། མཉམ་གཞག་ཏུ་
ལྷན་སྐྱེས་ཀྱི་བདེ་སྟོང་བསྟངས་པའི་རྗེས་ཐོབ་ཏུ་དབང་པོའི་ཡུལ་དུ་ཡུལ་དྲུག་
146

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གི་ཞལ་ཟས་གང་དང་གང་སྣང་ཐམས་ཅད་བདེ་སྟོང་གི་རྣམ་འགྱུར་དུ་བལྟ་
བའི་ཚུལ་ཡིད་ལ་བྱེད་པ་དང་། ཡབ་ཡུམ་སྙོམས་པར་ཞུགས་པས་རྩ་སྟོང་
ཕྲག་དོན་གཉིས་ནས་བྱང་སེམས་བཞུ་བའི་རང་མདངས་ཨཱ་ལི་ཀཱ་ལིའི་སྒྲར་
ཤར་བའི་ཚུལ་ཡིད་ལ་བྱེད་པ་སྟེ་ནང་གི་ཉེར་སྤྱོད་དེ་དག་ལའང་ཕྱིའི་ཉེར་
སྤྱོད་རྣམས་དང་འདྲ་ཆོས་གཉིས་གསུམ་སོགས་ཡོད་པས་ན་ཉེར་སྤྱོད་ཅེས་
བྱའོ། །ཚུལ་འདི་དག་ལེགས་པར་གོ་བ་ལ་རྫོགས་རིམ་གྱི་གནད་རྣམས་ཞིབ་
ཏུ་ཤེས་དགོས་ནའང་དེའི་ཚུལ་རྣམས་མང་བས་འཇིགས་ནས་མ་བྲིས་སོ།།
དེ་ནས། བྱེ་བ་ཕྲག་བརྒྱའི་གླིང་བཞི་ལྷུན་པོར་བཅས། །ཞེས་སོགས་ཀྱི་
སྐབས་སུ་ཕྱི་དང་ནང་དང་དེ་ཁོ་ན་ཉིད་ཀྱི་མཎྜལ་གསུམ་ལས། ཕྱིའི་མཎྜལ་
ཚོམ་བུ་སོ་བདུན་མ་སོགས་མང་ནའང་སྐབས་འདིར་རི་རབ་གླིང་བཞི་དང་
བཅས་པ་ལྔ། གླིང་ཕྲན་བརྒྱད་རིན་ཆེན་སྣ་བདུན་དང་གཏེར་ཆེན་པོ་དང་
བཅས་པ་བརྒྱད།ཉི་ཟླ་གཉིས་ཏེ་ཚོམ་བུ་ཉེར་གསུམ་མ་འབུལ་དགོས་ཏེ། དེ་
ཡང་གྲུབ་ཆེན་ནཱ་རོ་པ་དང་། ཨབྷྱ་ཀ་ར་སོགས་རྒྱ་གར་གྱི་མཁས་གྲུབ་དུ་
མས་འདུས་པའི་རྩ་རྒྱུད་ལས། ཞིང་འདི་རིན་ཆེན་སྣ་བདུན་གྱིས། ༧༦ །ཞེས་
སོགས་གསུངས་པའི་དགོངས་པར་བཞེད་ཅིང་ཐུགས་ཉམས་སུ་བཞེས་པ་
ལྟར། རང་ཅག་རྣམས་ཀྱི་འདྲེན་པ་བླ་ན་མེད་པ་ཤར་ཙོང་ཁ་པ་ཆེན་པོ་དེ་ཉིད་
ཀྱིས་ཀྱང་འོལ་ཁ་ཆོས་ལུང་དུ་འདིའི་སྟེང་ནས་མཎྜལ་གྲངས་གསོག་གནང་བ་
147

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཡིན་པས་བྱིན་རླབས་ཆེ་བ་ཡིན་གསུངས། སོ་བདུན་མ་ཡང་འགྲོ་མགོན་
ཆོས་རྒྱལ་འཕགས་པས་མཎྜལ་འདིའི་སྟེང་དུ་མཛོད་ནས་གསུངས་པའི་རིན་
པོ་ཆེའི་རི་བོ་སོགས་དང་། ཀུན་རིག་ནས་བཤད་པའི་སྒེག་སོགས་བསྣན་པ་
ཡིན་ཏེ། དེང་སང་འདི་འབུལ་བའི་དར་སོ་ཆེ་གསུང་།
རིན་ཆེན་བདུན་དང་ཉེ་བའི་རིན་ཆེན་བདུན། །ཞེས་པར། ཉེ་བའི་རིན་
ཆེན་བདུན་སྐྱེད་མོས་ཚལ། ཁང་བཟང་། མལ་སྟན། གོས། ལྷམ། ཀླུའི་པགས་
པ། རལ་གྲི་རིན་པོ་ཆེ་སྟེ་བདུན་འབུལ་བའི་དམིགས་པ་བྱ་ཡི་ཚོམ་བུ་འགོད་
པའི་ཕྱག་སྲོལ་མེད། ཚོམ་བུ་ཉེར་གསུམ་པོ་དེ་དག་གི་སྟེང་དུ་པདྨའི་སྡོང་པོ་
ཡལ་ག་ཉེར་ལྔ་པ་རེ་རེ། ཡལ་ག་རེ་རེའི་རྩེ་མོར་པདྨ་རེ་རེ། པདྨ་དེ་རྣམས་ཀྱི་
སྟེང་དུ་བྱང་ཆུབ་སེམས་དཔའ་ཀུན་ཏུ་བཟང་པོ་ཕྱག་ཐལ་མོ་སྦྱར་བའི་བར་དུ་
ནོར་བུ་འཛིན་པ་རེ་རེ། ཀུན་ཏུ་བཟང་པོ་དེ་དག་གི་ལྟེ་བ་ནས་ཀྱང་པདྨའི་སྡོང་
པོ་ཡལ་ག་ཉེར་ལྔ་པ་རེ་རེ་སྐྱེས་པའི་ཡལ་ག་རྣམས་ཀྱི་རྩེ་མོར་པདྨའི་སྟེང་
རྣམས་སུའང་ཀུན་ཏུ་བཟང་པོ་ནོར་བུ་བསྣམས་པ་རེ་རེ་སྟེ། དེ་ལྟ་བུའི་ཀུན
བཟང་གི་མཆོད་སྤྲིན་གྱིས་ནམ་མཁའི་ཁམས་གང་བར་སྤྲུལ་ཏེ་འབུལ། བྱེ་བ་
ཕྲག་བརྒྱའི་གླིང་བཞི་ལྷུན་པོར་བཅས། །ཞེས་པ་རི་རབ་གླིང་བཞི་གླིང་ཕྲན་
ལྕགས་རི་སོགས་སྟོང་ལ་སྟོང་དང་པོ། སྟོང་དང་པོ་རྩིས་གཞི་བྱས་པའི་དེ་སྟོང་
ཕྲག་ལ་སྟོང་གཉིས་པ། སྟོང་གཉིས་པ་རྩིས་གཞི་བྱས་པའི་དེ་སྟོང་ཕྲག་ལ་སྟོང་
148

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གསུམ་པ་སྟེ། སྟོང་གསུམ་འཇིག་རྟེན་གྱི་ཁམས་ཀྱི་ཆ་ཤས་ལ་རི་རབ་སོགས་
བྱེ་བ་ཕྲག་བརྒྱ་ཡོད་པ་ཡིན་གསུང་།
ནང་གི་མཎྜལ། ཤ་རུས་གདོས་བཅས་ཀྱི་ཕུང་པོའི་པགས་པ་སྤུད་དེ་
བཤུས་ནས་ལུས་ཀྱི་མགོ་དང་རྐང་ལག་རྣམས་ཕྲལ། མིག་གཉིས་བཏོན། ལྕེ་
དང་། རྣ་བ། སྣ་རྣམས་ཀྱང་གཅོད། སྙིང་སོགས་དོན་རྣམས་དང་། རྒྱུ་མ་སོགས་
སྣོད་རྣམས་ཀྱང་བཏོན། རྐང་ལག་གི་མཁྲིག་མ་རྣམས་བཅད་པའི་རྐང་ལག་གི་
ལྷུ་རྣམས་ཡན་ལག བོལ་རྣམས་ཉིང་ལག་སྟེ། ཁོག་པ་པགས་པའི་སྟེང་དུ་
བསླང་། དེའི་སྟེང་དུ་མགོ་བོ་འཇོག །དེ་སྟེང་སྙིང་གྱེན་དུ་སྟོན་ཏེ་འཇོག །མིག་
གཉིས་ཁོག་པའི་མདུན་རྒྱབ་གཉིས་སུ་འཕྱང་། ཡན་ལག་བཞི་ཕྱོགས་བཞིར་
བཞག །སྙིང་ལག་རྣམས་ཀྱང་དུམ་བུ་གཉིས་གཉིས་སུ་གསིལ་ནས་དེ་རྣམས་
ཀྱི་གཡས་གཡོན་དུ་བཞག །དེ་རྣམས་ལས་གཞན་པའི་དབང་པོ་ཤ་ཁྲག་
རྣམས་ཕྱོགས་ཕྱོགས་སུ་ཕུང་ཕུང་སྤུངས་ཏེ། པགས་པ་ལས་གསེར་གྱི་ས་
གཞི། ཁོག་པ་རི་ཡི་རྒྱལ་པོ། ཡན་ལག་བཞི་ལས་གླིང་ཆེན་བཞི། ཉིང་ལག་
བརྒྱད་ལས་གླིང་ཕྲན་བརྒྱད། མགོ་རྣམ་པར་རྒྱལ་བའི་ཁང་བཟང་། སྙིང་རྣམ་
པར་རྒྱལ་བའི་ཁང་བཟང་གི་ཏོག་ཡིད་བཞིན་གྱི་ནོར་བུ། མིག་གཉིས་ཉི་མ་ཟླ་
བ། དབང་པོ་ནང་ཁྲོལ་རྣམས་ལས་ལྷ་མིའི་དཔལ་འབྱོར་ཕུན་སུམ་ཚོགས་
པར་སྤྲུལ་ཏེ་ཕུལ།
149

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དེ་ཁོ་ན་ཉིད་ཀྱི་མཎྜལ་ནི། སྣང་ངོར་མཎྜལ་གྱི་རྣམ་པ་ལམ་ལམ་འཆར་
བ་དང་། ངེས་ངོར་རང་བཞིན་མེད་པར་ངེས་པའི་ངེས་ཤེས་དམ་སྤྲིང་ངེ་བ་
གཉིས་བློ་གཅིག་གི་ངོར་ཚོགས་པར་བྱས་པ་ལ། སྣང་སྟོང་དབྱེར་མེད་ཀྱི་
མཎྜལ་དང་བདེན་སྟོང་སྒྱུ་མ་ལྟ་བུའི་མཎྜལ། དེ་ཁོ་ན་ཉིད་ཀྱི་མཎྜལ་ཟེར་བ་
ཡིན་ལ། དེ་བདག་འདྲའི་ལས་དང་པོ་པས་ལག་ཏུ་ལེན་ཚུལ་ནི། སྔར་ཕུལ་
པའི་ཕྱི་ནང་གི་མཎྜལ་རྣམས་སྒྲུབ་པ་པོ་རང་གིས་སེམས་ཀྱིས་གློ་བུར་དུ་
བཟོས་པ་ཙམ་མ་གཏོགས་གདགས་གཞིའི་ངོས་ནས་ཚུར་རང་དབང་དུ་གྲུབ་
ལུགས་གཏན་ནས་མེད་སྙམ་པའི་ངེས་ཤེས་ལྷང་གིས་བསྐྱེད་དེ། ངེས་ཤེས་
དེའི་ངང་ནས་རང་འདོད་ལྷ་ཡབ་ཡུམ་སྙོམས་པར་ཞུགས་པས་བདེ་བ་འདྲེན་
ཚུལ་ཡིད་ལ་བྱས་པའི་བདེ་སྟོང་གི་ཡེ་ཤེས་བསྐྱེད་དེ། ཡེ་ཤེས་དེ་ཉིད་མཎྜལ་
གྱི་རྣམ་པར་ཤར་བར་དམིགས་ཏེ་ཕུལ་པའི་མོས་པ་བྱ།
དེ་ནས། དངོས་བཤམས་ཡིད་སྤྲུལ་ཡིད་བཞིན་རྒྱ་མཚོའི་ངོགས། །ཞེས་
སོགས་ཀྱི་སྐབས་རང་གིས་སྔར་དངོས་སུ་བཤམས་པ་དང་ཡིད་ཀྱིས་སྤྲུལ་
པའི་མཆོད་རྫས་དེ་རྣམས་འདོད་རྒུ་འབྱུང་བའི་ཡིད་བཞིན་གྱི་མཚོ་འོག་
གཞིར་གསེར་གྱི་བྱེ་མ་བརྡལ་བ་ཡན་ལག་བརྒྱད་ལྡན་གྱི་ཆུས་གང་བ། སྨན་
སྤོས་སྣ་ཚོགས་ཀྱི་དྲིས་བསྒོས་པ་ཞིག་ཏུ་གྱུར་པའི་ནང་དུ་རང་རྒྱུད་ཀྱི་དངོས་
བཤམས་ཡིད་སྤྲུལ་གྱི་མཆོད་པ་ཕུལ་བའི་སྲིད་པ་དང་ཞི་བའི་རྣམ་དཀར་
150

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཐམས་ཅད་རིན་པོ་ཆེ་སྣ་བདུན་གྱི་པདྨའི་སྡོང་པོ་ཡིད་འཕྲོག་པའི་པདྨ་འདབ་
མ་སྟོང་དང་ལྡན་པ་དུ་མས་རྣམ་པར་བརྒྱན་པའི་པདྨོའི་ཚལ་དུ་གྱུར་པའི་
པདྨའི་སྡོང་པོ་རེ་རེ་ནས་འོད་ཟེར་སྟོང་ཕྲག་སུམ་ཅུ་སོ་དྲུག་རེ་འཕྲོས་པ་
རྣམས་ཀྱི་སྣེ་མོར་མཆོད་པའི་རྫས་མཐའ་ཡས་པའི་ཀུན་བཟང་གི་མཆོད་སྤྲིན་
འཕྲོ་བ། གཞན་ཡང་རང་གཞན་སྐྱེ་འཕགས་ཐམས་ཅད་ཀྱི་འཇིག་རྟེན་དང་
འཇིག་རྟེན་ལས་འདས་པའི་སྒོ་གསུམ་གྱི་རྣམ་དཀར་ཇེ་སྙེད་ཡོད་པ་ཐམས་
ཅད་མཚོ་དེའི་ནང་དུ་མེ་ཏོག་ཨུཏྤ་ལ་དང་། ཀུ་མུ་ཏ་དང་། པདྨ་དཀར་པོ་དང་།
མནྡཱ་ར་བ་སོགས་མེ་ཏོག་སྣ་ཚོགས་པ་ཅིར་ཡང་བཀྲ་བར་གྱུར་པའི་པདྨོའི་
ཚལ་གྱིས་ལེགས་པར་བརྒྱན་པའི་མཚོ་དེའི་འགྲམ་རྣམས་སུ་རང་གཞན་སྐྱེ་
འཕགས་ཀུན་གྱིས་དུས་གསུམ་དུ་བསགས་པའི་རྒྱ་ཆེའི་གཞུང་ལུགས་མང་
དུ་ཐོས་པའི་ཤེས་རབ་རྣམས་རིན་པོ་ཆེ་སྣ་བདུན་གྱི་ལྗོན་ཤིང་རྒྱན་སྣ་ཚོགས་
འཕྱང་བ་དུ་མ་དང༌། ཐོས་པའི་དོན་ཐམས་ཅད་ཚུལ་བཞིན་དུ་དཔྱོད་པའི་
རིགས་པའི་རྣམ་གྲངས་མཐའ་ཡས་པའི་ངེས་ཤེས་རྣམས་ཡལ་ག་ལོ་འདབ་
འབུམ་ཕྲག་དུ་མར་གྱུར་པའི་རྩེ་མོར་ཐུན་མོང་བའི་ཡོན་ཏན་བསླབ་པ་གསུམ་
དང་། ཐུན་མོང་མིན་པའི་ཡོན་ཏན་རིམ་གཉིས་ཀྱི་རྣལ་འབྱོར་ཐམས་ཅད་ཁ་
དོག་དང་དྲི་རོ་སྣ་ཚོགས་པའི་འབྲས་བུ་གཡུར་དུ་ཟ་བ་དུ་མས་བརྒྱན་པའི་
དགའ་ཚལ་དུ་གྱུར་པའི་ལྗོང་ཤིང་དེ་རྣམས་ལས་ཀྱང་སྔར་ལྟར་ཀུན་བཟང་གི་
151

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཆོད་སྤྲིན་འཕྲོ་བར་གྱུར་ཏེ་འབུལ་བའི་མོས་པ་བྱ་བ་ནི། གཞུང་གི་ཚིག་
རིས་དང་བསྟུན་པའི་སྒྲུབ་པའི་མཆོད་པ་འབུལ་ཚུལ་དང་། གཞན་ཡང་རང་གི་
ལུས་རིན་པོ་ཆེ་དུ་མ་ལས་གྲུབ་པའི་གཞལ་ཡས་ཁང་དུ་གྱུར་པའི་ནང་དུ་རང་
རྒྱུད་ཀྱི་ཐོས་པའི་ཤེས་རབ་སོགས་ཡོན་ཏན་ཐམས་ཅད་མཆོད་རྫས་སྣ་
ཚོགས་དང་། རང་གི་སྙིང་མེ་ཏོག་པདྨ་འདབ་མ་བརྒྱད་པའི་གདན་དུ་གྱུར་པ་
བླ་མ་ལ་འབུལ་བའི་མོས་པ་བྱ་བ་སོགས་མང་ངོ་། །
དེ་ལྟར་སྒྲུབ་པའི་མཆོད་པ་ཕུལ་བས་བླ་མ་མཉེས་པར་མོས་པ་བྱེད་པ་
འདི་ལ་རྟེན་འབྲེལ་གྱི་གནད་གཅིག་ཡོད་གསུང་། གོང་དུ་བཤད་པ་དེརྣམས་
ལས་ནང་གི་ཉེར་སྤྱོད་དང་། ནང་གི་འདོད་ཡོན་འབུལ་ཚུལ་སོགས་འགའ་
ཞིག་མ་གཏོགས་ཕྱི་བུམ་དབང་དང་འབྲེལ་བའི་མཆོད་པ་ཡིན་ནོ།།
དེ་ནས་ནང་གསང་དབང་དང་འབྲེལ་བའི་མཆོད་པ་ནི། གུར་གུམ་
མདངས་ལྡན་བཟང་པོའི་དྲི་ངད་ཅན། །ཞེས་པ་ནས། བདུད་རྩི་རྒྱ་མཚོ་མཆོད།།
ཅེས་པའི་སྐབས་རང་གི་སྙིང་ག་ནས་མཆོད་པའི་ལྷ་མོ་མཆོད་ཡོན་མ་སོགས་
ཕྱག་གཡས་པས་མཆོད་ཡོན་སོགས་རང་རང་གི་མཆོད་རྫས་རྣམས་ཐོགས་
ཤིང་། གཡོན་པས་ཐོད་པ་ཕྱི་དཀར་ལ་ནང་དམར་བ་ཐོགས་པ་དཔག་ཏུ་མེད་
པ་སྤྲོས་ཏེ། གཡོན་པའི་ཐོད་པ་རྣམས་ཀྱིས་ནང་མཆོད་ཀྱི་སྣོད་ནས་བདུད་རྩི་
བཅུས་ཏེ་ཚོགས་ཞིང་རྣམས་ལ་ཕུལ་བས། དེ་རྣམས་ཀྱི་ལྗགས་འོད་ཟེར་གྱི་
152

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྦུ་གུས་བདུད་རྩི་དྲངས་ཏེ་གསོལ་བའི་མོས་པ་བྱ་ཞིང་དངོས་སུ་ནང་མཆོད་
འབུལ།
དེ་ཡང་གུར་ཀུམ་མདངས་ལྡན་ཞེས་སོགས་རྐང་པ་གཉིས་པོ་འདི་
དགའ་ལྡན་བཀའ་བརྒྱུད་པ་རྣམས་ཀྱི་ཕྱག་སྲོལ་འདིར་བསྟན་པའི་རྩ་བ་སོ་
ཐར་གྱི་བཅས་མཚམས་ལ་ཞེ་རྩིས་ཤིན་ཏུ་ཆེ་བར་མཛད་པས། ནང་མཆོད་
སྒྲུབ་གཞིའང་ཇ་ཐང་གིས་མཆོག་པར་བྱས་པས། ནང་མཆོད་ཀྱི་ཁོངས་སུ་
འདུ་བའམ། ཡང་ན་རྒྱ་གར་འཕགས་པའི་ཡུལ་དུའང་མ་བྱུང་བའི་ཐུན་ཚོད་དུ་
རུང་བའི་བཏུང་བ་ཁྱད་པར་དུ་འཕགས་པ་རྒྱ་ཇའི་མཆོད་པ་ལོགས་སུ་འབུལ་
བའི་དབང་དུ་བྱས་ན་ཕྱིའི་མཆོད་པར་འདུ་བའི་ཚུལ་གཉིས་གང་བྱེད་ཀྱང་
འདྲ། བླ་མ་ལ་ཚོགས་མཆོད་དངོས་སུ་འབུལ་བ་དང་། བརྟན་བཞུགས་དངོས་
སུ་འབུལ་བ་སོགས་ཀྱི་ཚེ་གུར་གུམ་མདངས་ལྡན་མའི་མགོར་གསོལ་ཇ་
ཕུལ་ཏེ་ཇ་མཆོད་རང་ལུས་ལྷར་གསལ་མ་འདོན་པའི་ཕྱག་སྲོལ་མཐོང་།
ནང་མཆོད་ཕུལ་པའི་མཚམས་འདིར་ཚོགས་མཆོད་འབུལ་བའི་ཕྱག་
སྲོལ་ཡོད་པས་ཚོགས་འཁོར་བཤམ་ཚུལ། མངར་གསུམ་མར་ཁུ་དང་ཆང་
སོགས་ཀྱིས་སྦྲུས་པའི་ཟན་ལས་ནུ་མའི་དབྱིབས་འདྲ་བ་མགྲིན་པ་ཅུང་ཟད་
རིང་བ། སྨུག་རྩིས་ཁྱབ་པར་བྱུགས་པ་ལ་མར་དཀར་གྱི་ཐིག་ལེས་ཀུན་ཏུ་
ཁྱབ་པར་སྤྲས་པའི་རྩེ་དང་། ལོགས་སུ་ལྷ་བཤོས་ཀྱི་དཀར་རྒྱན་ལྟ་བུས་
153

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བརྒྱན་པ། རྩེ་མོར་ཤིང་བྱང་གཅིག་གི་ལོགས་ལ་སྟེང་ནས་སྟེང་དུ་བརྩེགས་
པའི་ཟླ་ཕྱེད་ཐིག་ལེ་ནོར་བུའི་དབྱིབས་འདྲ་ལེབ་མོའི་མཐར་འོད་ཟེར་གྱི་དོད་
མར་དཀར་གྱི་གཟེགས་མ་རྣོན་པོས་བསྐོར་བའི་དབུས་སུ་ནཱ་ད་སུམ་ཀྱོག་
གིས་མཚན་པ་བཙུགས་པ་ཞིག་དང་། ཚོགས་ཕུད་ལོགས་སུ་བཅའ་བའི་ཕྱག་
སྲོལ་ཡོད་པས། དེ་ལས་ཆུང་བ་དབྱིབས་རྒྱན་རྣམས་དེ་དང་འདྲ་བ་ཞིག་
བཤམ། ཚོགས་ཆེན་པོ་བཅའ་དགོས་བྱུང་ན་ཟན་ལས་ས་ཕག་ལྟ་བུའི་
དབྱིབས་བཅོས་པ་སྨུག་རྩིས་ཁྱབ་པར་བྱུགས་པ་མང་དུ་བཅོས་པ་རྣམས་
བརྩེགས་པའི་སྟེང་དུ་ཚོགས་འཁོར་འཇོག དེ་ལས་གཞན་ཚོགས་འཁོར་གྱི་
འོག་གཞིར་ཟན་གྱི་མཎྜལ་ཟླུམ་པོའམ། ཡང་ན་ཟླུམ་པོ། གྲུ་བཞི། ཟླ་གམ།
ཟུར་གསུམ་རྣམས་བརྩེགས་པའི་སྟེང་དུ་ཚོགས་འཁོར་འཇོག་པ་དང་།
ཚོགས་འཁོར་གྱི་རྩེ་མོར་མར་གྱི་རྡོ་རྗེ་ཕྱེད་པ་བཙུགས་པ་དང༌། ལོགས་
རྣམས་སུ་དྲ་བ་དྲ་ཕྱེད་ལྟ་བུའི་དཀར་རྒྱན་བཅོས་པ་ནི་བོན་རྙིང་སོགས་ཀྱི་
ལག་ལེན་ཡིན་པས། དགའ་ལྡན་བཀའ་བརྒྱུད་པའི་ཕྱག་སྲོལ་འདི་ལ་དེ་འདྲའི་
ཤན་བསྲེ་ན་མི་རུང་གསུང༌། བྱིན་རླབས་ནང་མཆོད་ལྟར་བྱ་ཞིང་བདུད་རྩི་
ཁོལ་བའི་ངས་པ་ལས་བཀྲ་ཤིས་རྟགས་བརྒྱད། རིན་ཆེན་སྣ་བདུན་སོགས་
མཆོད་པའི་བྱེ་བྲག་མཐའ་ཡས་པས་ནམ་མཁའི་ཁམས་ཐམས་ཅད་ཁྱབ་པར་
མོས་པ་བྱ་གསུང་། འབུལ་བའི་དམིགས་པའང་ནང་མཆོད་ལྟར་བྱ། ཚོགས་
154

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རྫས་ལ་ལོངས་སྤྱོད་པ་ནའང་ཕྱི་དྲོའི་དུས་ཡིན་ན་རང་ཅག་དགེ་ཚུལ་སློང་
རྣམས་ཀྱིས་ཚོགས་འཁོར་ལ་སྙད་བཏགས་ནས་ཚོགས་རྫས་ལ་ཡོད་པའི་
དུས་རུང་གི་བཟའ་བཅའ་རྣམས་ལ་བག་མེད་པར་སྤྱོད་ནི་མི་རུང་སྟེ། དོན་དེ་
ལ་དགོངས་ནས་འཕགས་པ་ཀླུ་སྒྲུབ་ཀྱིས་ཐུན་ཚོད་དུ་རུང་བའི་རྫས་འབའ་
ཞིག་གིས་སྒྲུབ་གཞི་བྱས་པའི་ཚོགས་འཁོར་གྱི་རྣམ་གཞག་གསུངས་གསུང་
ངོ་།།༧༧
ནང་གི་ཚོགས་འཁོར་འབུལ་ན་རང་གི་ཤ་རུས་གདོས་བཅས་ཀྱི་ཕུང་པོ་
རཾ་འདི་དཀར་ཞིང་ཚོ་ལ་སྣུམ་པ་ཞིག་ཏུ་གྱུར་པའི་མདུན་དུ་ཡཾ་ལས་རླུང་།
ལས་མེ། ཨ་ལས་མི་མགོའི་སྒྱེད་བོ་རི་རབ་ཙམ་གསུམ་དུ་གྱུར་པའི་སྟེང་དུ་
རང་གི་ཐོད་པ་ལིང་སྟེ་བཀོག་པ་ཕྱི་དཀར་ལ་ནང་དམར་བ་དེ་དམར་ཙིར་
གྱིས་འགེལ། དེའི་ནང་དུ་རང་གི་ཕུང་པོ་བླུག་ཅིང་གྲི་གུག་གིས་གཏུམ་བུ་
གཏུམ་བུར་བཏུབས་ཏེ་རླུང་གཡོས་མེ་སྦར་བས། ཐོད་པའི་ནང་གི་རྫས་
རྣམས་བཞུ་ཞིང་ཁོལ་བའི་རླངས་པས་ཕྱོགས་བཅུའི་སངས་རྒྱས་རྣམས་ཀྱི་
བྱིན་རླབས་ཐམས་ཅད་བཀུག་སྟེ་བདུད་རྩི་རྣམས་དང་རོ་མཉམ་དུ་གྱུར་པའི་
མོས་པ་བྱས་ཏེ་འབུལ། གསང་བ་དེ་ཁོ་ན་ཉིད་ཀྱི་ཚོགས་འཁོར་ནི། སྣང་སྟོང་
དབྱེར་མེད་ཀྱི་ཚོགས་འཁོར་འབུལ་ཚུལ་གོང་དུ་མཎྜལ་གྱི་སྐབས་དང་འདྲ།
དེ་ནས་གསང་བ་ཤེར་དབང་དང་འབྲེལ་བའི་མཆོད་པ་ནི། ཡིད་འོང་
155

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ལང་ཚོའི་དཔལ་འཛིན་དྲུག་ཅུ་བཞིའི། །ཞེས་སོགས་ཀྱི་སྐབས་སུ་རང་གི་
སྙིང་ག་ནས་སྔར་བཤད་པ་ལྟར་པདྨ་ཅན་དང་། དུང་ཅན་མ། གླང་པོ་ཅན། རི་
དྭགས་ཅན་མ་ནང་གི་འདོད་པའི་ཡོན་ཏན་ལྔའི་དཔལ་འཛིན་ཅིང་། འཁྱུད་པ་
དང་། འོ་བྱེད་པ་སོགས་འདོད་པའི་སྒྱུ་རྩལ་དྲུག་ཅུ་རེ་བཞི་ལ་ཤིན་ཏུ་མཁས་
པ། མུ་ཏིག་གི་ཕྲེང་བ་སོགས་རིན་པོ་ཆེའི་རྒྱན་དང་། དར་སྣ་ཚོགས་ཀྱི་ན་
བཟའ་གསོལ་བ། གནས་ཉེར་བཞི་སོགས་གྲུབ་པའི་ཞིང་ན་བཞུགས་པའི་ཞིང་
སྐྱེས་དང་། དོན་གྱི་ལྷན་སྐྱེས་ཐོབ་པའི་ལྷན་སྐྱེས་དང་། ཁྱད་པར་བསྐྱེད་རིམ་
པའི་སྔགས་སྐྱེས་ཀྱི་ཕོ་ཉ་མོ་དཔག་ཏུ་མེད་པ་འཕྲོས་པ་རྣམས་བླ་མ་ལྷ་
ཚོགས་རྣམས་ལ་ཕུལ་ཏེ་བླ་མའི་ཐུགས་ཀའི་ཡེ་ཤེས་སེམས་དཔའི་ཡུམ་རྡོ་
རྗེ་དབྱིངས་ཀྱི་དབང་ཕྱུག་མར་ཐིམ་ཞིང་སྙོམས་པར་འཇུག་པས་ལྷན་སྐྱེས་ཀྱི་
བདེ་སྟོང་ཐུགས་རྒྱུད་ལ་འཁྲུངས་པའི་མོས་པ་བྱ། འཁོར་གྱི་ལྷ་ཚོགས་ཐམས་
ཅད་ཀྱང་བླ་མ་རྡོ་རྗེ་འཆང་དང་ཐུགས་རྒྱུད་གཅིག་པས་དེ་དང་མཉམ་དུ་ལྷན་
སྐྱེས་ཀྱི་བདེ་སྟོང་མྱོང་བའི་མོས་པ་བྱ་གསུང༌། བླ་མ་ལྷ་ཚོགས་རྣམས་ཀྱི་
ཐུགས་རྗེ་དང་ནུས་པས་སྒྲུབ་པ་པོ་རང་གི་རྒྱུད་ལའང་དེ་ལྟ་བུའི་ལྷན་སྐྱེས་
མངོན་དུ་གྱུར་པའི་མོས་པ་བྱ།
དེ་ནས་དེ་ཁོ་ན་ཉིད་ཚིག་དབང་དང་འབྲེལ་བའི་མཆོད་པ་ནི། སྒྲིབ་བྲལ་
ལྷན་སྐྱེས་བདེ་བའི་ཡེ་ཤེས་ཆེ། །ཞེས་སོགས་ཀྱི་སྐབས། བླ་མ་ལ་ཕྱག་རྒྱ་མ་
156

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ
རིགས་བཞི་ཕུལ་བས་བླ་མའི་ཐུགས་རྒྱུད་ལ་སྒྲིབ་པ་ཀུན་དང་བྲལ་བའི་ལྷན་
སྐྱེས་ཀྱི་བདེ་ཆེན་སྟོང་པ་ཉིད་དང་དབྱེར་མེད་རོ་གཅིག་ཏུ་གྱུར་པའི་འོད་
གསལ་ཐམས་ཅད་སྟོང་པ་དང་། རླུང་སེམས་ཙམ་ལས་གྲུབ་པའི་ལོངས སྤྱོད་
རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་
གཉིས་དངོས་པོ་གཅིག་ལ་ཚོགས་པའི་ཟུང་འཇུག་འཁྲུངས་པའི་མོས་པ་བྱ།
བླ་མ་ལྷ་ཚོགས་རྣམས་ཀྱི་ཐུགས་རྗེ་དང་བྱིན་རླབས་ལ་བརྟེན་ནས་རང་
གིརྒྱུད་ལའང་དེ་ལྟ་བུའི་ཟུང་འཇུག་མངོན་དུ་གྱུར་པའི་མོས་པ་བྱ། གོང་གི་ཕྱི་
ནང་གསང་བ་དེ་ཁོ་ན་ཉིད་ཀྱི་མཆོད་པ་འདི་དག་ནི་གསང་བ་འདུས་པའི་རྒྱུད་
ནས་ཀྱང་གསུངས་མོད། གཙོ་བོར་བདེ་མཆོག་ནས་གསུངས་པའི་མཆོད་པ་
འབུལ་ཚུལ་ཡིན་ཏེ། བདག་གི་དཔལ་ལྡན་བླ་མ་དམ་པ་དེ་ཉིད་ཀྱི་ཞལ་ནས།
གདམས་པ་འདིར་བསྐྱེད་རིམ་འཇིགས་བྱེད། མཆོད་པ་བདེ་མཆོག
རྫོགས་རིམ་གསང་འདུས་དང་འབྲེལ་བར་བྱས་ཏེ་ཉམས་སུ་བླངས་ན་བདེ་
གསང་འཇིགས་གསུམ་ཡ་མ་བྲལ་བའི་ཉམས་ལེན་གྱིཕྱོགས་མཐུན་དུ་འགྲོ་
གསུངས་པས། སྔོན་འགྲོའི་སྐབས་རང་ཉིད་ལྷར་བསྐྱེད་པ་དང་། མཇུག་གི་
ཐུན་མོང་མིན་པའི་ཕྱག་ཆེན་གྱི་ཁྲིད་དམིགས་སྐྱོང་ཚུལ་ཡང་བདེ་གསང་
འཇིགས་གསུམ་གང་གི་དབང་དུ་བྱས་ཀྱང་རུང་མོད། སྔར་བཤད་པ་ལྟར་
འཇིགས་བྱེད་བསྐྱེད་རིམ་གྱི་གནད་མཐའ་དག་ཚང་བའི་ལྷར་བསྐྱེད་པ་དང་།
157

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཇུག་གི་རྫོགས་རིམ་ཡང་གསང་འདུས་དང་སྦྱར་ན་འབྲེལ་ཤིན་ཏུ་ཆེའོ།།
དེ་ནས། ཉོན་མོངས་བཞི་བརྒྱ་རྩ་བཞིའི་ཞེས་སོགས་རྐང་པ་གཉིས་ཀྱི་
སྐབས། རང་གི་སྙིང་ག་ནས་མཆོད་པའི་ལྷ་མོ་རིན་པོ་ཆེའི་སྣོད་སྣ་ཚོགས་པ་
རྣམས་སུ་རྩ་བ་དང་ཡན་ལག་གི་ནད་བཞི་བརྒྱ་རྩ་བཞི་འཇོམས་བྱེད་ཀྱི་སྨན་
སྦྱར་བ་ཕྱེ་མ། རིལ་བུ། ཐང་། མ་སྦྱར་བ་རྩ་བ་དང་སྡོང་པོ་སོགས་བྱེ་བྲག་སྣ་
ཚོགས་པ་ཐོགས་པ་རྣམས་སྤྲོས་ཏེ་བླ་མ་ལྷ་ཚོགས་རྣམས་ལ་ཕུལ་བ་དང་།
དེའི་མཐུས་འགྲོ་བ་རྣམས་ཀྱི་ལུས་སེམས་ཀྱི་ནད་མཐའ་དག་ཞི་བའི་མོས་པ་
བྱ།
ཁྱོད་མཉེས་བགྱིད་ཕྱིར་ཞེས་སོགས་རྐང་པ་གཉིས་ཀྱི་སྐབས་བདག་གི་
ལུས་ངག་ཡིད་གསུམ་པོ་འདི་དེང་ནས་བཟུང་སྟེ་བླ་མ་ལྷ་ཚོགས་ཁྱེད་རྣམས་
ཀྱིས་གཞན་དོན་མཛད་པའི་བྲན་དུ་འབུལ་བས་བཞེས་སུ་གསོལ་ལོ། །དེང་
ཕན་ཆད་བདག་གི་ལུས་ངག་ཡིད་གསུམ་འདི་ཁྱེད་རྣམས་ཀྱིས་ཡོངས་སུ་
བཟུང་ཞིང་དབང་བས་ན། ཁྱེད་རྣམས་ཀྱི་དབང་དུ་གཏོང་ཞིང་རང་ཉམས་སུ་
གཏོང་བར་མི་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ་སྙམ་དུ་གསོལ་བ་འདེབས། དེ་ཡང་ཁྱོད་མཉེས་བགྱིད་ཕྱིར་ཞེས་པ་
ནི། ལུས་ངག་ཡིད་གསུམ་སེམས་ཅན་ལ་གནོད་པ་བྱེད་དུ་བཅུག་ན་བླ་མ་ལྷ་
ཚོགས་རྣམས་མཉེས་པར་མི་འགྱུར་ལ། སེམས་ཅན་རྣམས་ལ་ཕན་པསྒྲུ་བ་ཏུ་
158

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བཅུག་ན་མཉེས་པར་འགྱུར་བས་དེ་ལྟར་དམ་བཅའ་བ་ཡིན་ནོ། །
ད་ལྟ་ནས་ལུས་ངག་ཡིད་གསུམ་བླ་མ་ལ་འབུལ་བའི་མོས་བློ་སྦྱང་བ་
འདི་ལ་རྟེན་འབྲེལ་གྱི་གནད་ཅིག་ཡོད་གསུང་།
མཚམས་འདིར། དཀོན་མཆོག་གསུམ་ལ་བདག་སྐྱབས་མཆི། །ཞེས་
སོགས་ཀྱི་སྒོ་ནས་སྤྱོད་པའི་རྟེན་སྨོན་པ་དམ་བཅའ་ཅན་དང་། སྤྱོད་པ་ཕྱིན་
དྲུག་སོགས་ལ་སློབ་པར་དམ་བཅས་པའི་འཇུག་སེམས་གཉིས་སྟབས་གཅིག་
ཏུ་ཆོ་གས་གཟུང་། སངས་རྒྱས་བྱང་ཆུབ་སེམས་དཔའ་ཀུན། །ཞེས་སོགས་
ཀྱི་སྒོ་ནས་རྫོགས་པའི་བྱང་ཆུབ་མྱུར་དུ་ཐོབ་པར་འདོད་པའི་བསམ་པས་
རིགས་ལྔ་སྤྱིའི་དམ་ཚིག་རྩ་ལྟུང་བཅུ་བཞི་དང་སྦོམ་པོ་བརྒྱད་སོགས་དང་།
བཟའ་བའི་དམ་ཚིག་བསྟེན་པའི་དམ་ཚིག་སོ་སོའི་དམ་ཚིག་བཅུ་དགུ་པོ་
ཐམས་ཅད་རིས་སུ་མ་ཆད་པར་བྱང་ཆུབ་སྙིང་པོའི་བར་དུ་བསྲུང་བར་དམ་
བཅས་པའི་རིགས་ལྔའི་སྡོམ་པ་གཟུང་། དེ་ཡང་གཞན་དག་གིས། ཇི་ལྟར་
དུས་གསུམ་ཞེས་སོགས་རྐང་པ་བཞི་པོ་འདི་སྔགས་སྡོམ་གྱི་སྔོན་དུ་སེམས་
བསྐྱེད་གཟུང་བའི་ཆོ་གར་འདོད་པ་ཡོད་ཀྱང་། དེ་ནི་སྔགས་སྡོམ་གཟུང་པའི་
ཀུན་སློང་ལ་སེམས་བསྐྱེད་དགོས་པའི་ཤེས་བྱེད་ཡིན་གྱི། སེམས་བསྐྱེད་
གཟུང་བའི་ཆོ་གར་གཏན་ནས་མི་རིགས་གསུང་། སྐབས་འདིར་དེ་ལྟར་སྡོམ་
བཟུང་བྱས་པས་སྡོམ་པ་སྔར་མེད་གསར་སྐྱེས་དང་། ཉམས་པ་སོར་ཆུད་གང་
159

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཡང་མི་འབྱུང་མོད། འོན་ཀྱང་སྔར་ཡོད་གོང་འཕེལ་དུ་འགྲོ་བས་སྒྲུབ་པའི་
མཆོད་པའི་ཁོངས་སུ་འདུ་བ་ཡིན་གསུང༌། འདིར་སྡོམ་བཟུང་བྱ་བ་འདི་
བཤགས་པའི་ཁོངས་སུ་གོ་བའི་ཐ་སྙད་མཁན་པོ་འགའ་ཞིག་ཡོད་དོ།།
དེ་ནས་བཤགས་པ་བྱ་བ་ལ། ཡི་གེ་བརྒྱ་བའི་བསྒོམ་བཟླས་ནི། སྔར་
བྱས་ཀྱི་ཉེས་ལྟུང་གི་མཐོང་ཆོས་ཀྱི་འབྲས་བུས་ཚེ་འདིར་གདུངས་ཤིང་། རྣམ་
སྨིན་གྱི་འབྲས་བུར་ངན་སོང་གི་སྡུག་བསྔལ་འབྱུང་ཚུལ་དང་། ངན་སོང་ལས་
ཐར་དུ་ཟིན་ཀྱང་མྱོང་བ་རྒྱུ་མཐུན་དང་བདག་འབྲས་གཉིས་ཀྱིས་འཚེ་བའི་
ཚུལ་དང་། ཁྱད་པར་བྱེད་པ་རྒྱུ་མཐུན་གྱིས་རང་དབང་མེད་པར་བསྐུལ་ཏེ་
སླར་ཡང་ལས་ངན་གསོག་ཏུ་འཇུག་ཅིང་། ཡང་ལས་ངན་དེའི་མཐོང་ཆོས་ཀྱི་
འབྲས་བུ་སོགས་རིམ་གྱིས་འབྱུང་བའི་ལས་འབྲས་ཀྱི་འཁོར་ལོ་བསྐོར་ཚུལ་
བསམ་པས། སྔར་བྱས་ཀྱི་ཉེས་པ་རྣམས་ལ་དུག་ཁོང་དུ་སོང་བ་ལས་ཀྱང་
འགྱོད་པའི་སེམས་བསྐྱེད་པ་རྣམ་པར་སུན་འབྱིན་པའི་སྟོབས་དང་། དེ་ལྟ་བུའི་
ལས་ངན་འབྲས་བུ་དང་བཅས་པ་སྦྱང་བའི་ནུས་མཐུ་ཐོགས་པ་མེད་པ་བླ་མ་
རྡོ་རྗེ་སེམས་དཔའ་ལ་ཡོད་པར་ཡིད་ཆེས་པའི་བསམ་པས་དེ་ལ་རེ་ལྟོས་
འཆའ་ཞིང༌། ཉེས་ལྟུང་སྦྱང་བའི་གསོལ་བ་འདེབས་པ་དང༌། རང་ཉམས་ལ་
དཔགས་ནས་སེམས་ཅན་རྣམས་ཀྱང་ཚུལ་དེ་ལྟར་འགྱུར་པའི་ཚུལ་བསམ་
པས། སྙིང་རྗེའི་ཤུགས་ཀྱིས་འཕུལ་བའི་བྱང་ཆུབ་སེམས་བསྐྱེད་པ་རྣམས་ནི།
160

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རྟེན་གྱི་སྟོབས་དང་། བདུད་རྩི་འབེབས་སྦྱང་གི་དམིགས་པ་ཤུགས་དྲག་སྐྱོང་
བ་དང་། སྡིག་པའི་འཁོར་གསུམ་རང་བཞིན་གྱིས་སྟོང་ཚུལ་མོས་མནོས་ཙམ་
མ་ཡིན་པར་ཡིད་འགྱུར་པའི་ངེས་པ་འདྲེན་པ་ངེས་ཤེས་ཀྱི་ཚུལ་དུ་སྐྱོང་བ་
དང༌། ངག་ཏུ་ཡིག་བརྒྱ་བཟླ་བ་རྣམས་གཉེན་པོ་ཀུན་ཏུ་སྤྱོད་པའི་སྟོབས་དང་།
དེ་ལྟར་བྱས་པས་སྡིག་ལྟུང་སྦྱང་བར་མོས་ནས་ཕྱི་ཆད་སྡིག་ལྟུང་གཏན་དུ་
སྲུང་ཐུབ་པ་རྣམས་སྲོག་ལ་བབ་ཀྱང་མི་བྱེད། ལས་དང་ཉོན་མོངས་པའི་དབང་
གིས་འབྱུང་ཉེན་ཤིན་ཏུ་ཆེ་བ་རྣམས་ཀྱང་ཐ་ན་སྐད་ཅིག་མ་རེ་རེར་ནི་སྲོག་
དང་བསྡོས་ཏེ་བསྲུང་སྙམ་པ་ཉེས་པ་ལས་སླར་ལྡོག་པའི་སྟོབས་ཏེ། དེ་ལྟ་བུའི་
སྟོབས་བཞི་ཚང་བའི་སྒོ་ནས་ཡིག་བརྒྱ་བཟླ་ན་ཁྲི་ཕྲག་ཁ་ཤས་སོང་བའི་
མཚམས་ནས་སྡིག་པ་བྱང་བའི་རྟགས་ཐན་ཐུན་འབྱུང་བ་མྱོང་བས་གྲུབ་པས།
ཡིག་བརྒྱ་འབུམ་ཕྲག་སོང་བ་ཡིན་ཟེར་བའི་ཚིག་ཙམ་ལ་དམིགས་པར་
མིབྱའོ།།
སྟོབས་ཐ་མ་འདི་ལ་ཕྱིན་ཆད་སྡིག་པ་གཏན་ནས་མི་བྱེད་སྙམ་པའི་དམ་
བཅའ་འབུལ་ན་རང་ཅག་ཉོན་མོངས་པ་ཤས་ཆེ་ཞིང་བག་ཡོད་བསྟེན་པའི་
མཐུ་ཆུང་བ་རྣམས་ལ་སྡིག་པ་མི་བྱང་བའི་སྟེང་དུ་རྫུན་གྱི་ཉེས་པ་འབྱུང་ཞིང་།
ཕྱིན་ཆད་སྡོམ་པའི་སེམས་ཀྱི་ཕྱོགས་མཐུན་ཙམ་ཡང་མེད་ན་སྟོབས་བཞིའི་
གནད་མི་ཚང་བས་སྡིག་པ་སྦྱོང་དཀའ་བས་སྡིག་པ་གཏན་དུ་བསྲུང་ནུས་པ་
161

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྣམས་སྲོག་ལ་ཐུག་ཀྱང་བསྲུང་། ལས་དང་ཉོན་མོངས་པའི་དབང་གིས་འབྱུང་
ཉེན་ཤིན་ཏུ་ཆེ་བ་རྣམས་ཀྱང་ཐ་ན་སྐད་ཅིག་མ་རེ་རེར་ནི་སྲོག་དང་བསྡོས་ཏེ་
བསྲུང་སྙམ་པའི་དམ་བཅའ་བྱེད་པ་འཕགས་པ་ཀ་ཏྱཱ་ནའི་མན་ངག་ལྟར་བྱ་
དགོས་པ་རྗེ་བླ་མས་གསུངས་གསུངས།
དམ་ཚིག་རྡོ་རྗེའི་བཟླས་པ་བྱེད་ན། གཞན་རྣམས་བསྐྱེད་ཆོག་ནས་
འབྱུང་བ་ལྟར་སླ་ལ། སྔར་ལྟར་རྣམ་པར་སུན་འབྱིན་པའི་སྟོབས་བསྐྱེད་དེ།
ཐུགས་ཀའི་དམ་ཚིག་རྡོ་རྗེའི་སྐུ་ལས་འོད་ཟེར་འཕྲོས་པའི་སྣེ་མོར་དམ་ཚིག་
རྡོ་རྗེའི་སྐུ་དཔག་མེད་སྤྲོས་པ་རྣམས་ཀྱིས་སེམས་ཅན་གྱི་དོན་བྱས།
མཆོད་པའི་ལྷ་མོ་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་རྒྱལ་
བ་སྲས་བཅས་ཐམས་ཅད་མཆོད། དེ་རྣམས་ཀྱི་སྐུ་གསུང་ཐུགས་ཀྱི་བྱིན་
རླབས་ཐམས་ཅད་བདུད་རྩིའི་རྣམ་པར་བསྡུས་ནས། དམ་ཚིག་རྡོ་རྗེའི་ཐུགས་
ཀར་སྣ་ཚོགས་རྡོ་རྗེའི་ལྟེ་བར་སྔགས་ཕྲེང་ས་བོན་དང་བཅས་པར་ཐིམ། དེ་
རྣམས་ལས་བདུད་རྩིའི་རྒྱུན་བབས་པ་སྣ་ཚོགས་རྡོ་རྗེའི་ལྟེ་བ་གང་ནས་རྭ་
བཞི་ལས་བདུད་རྩིའི་རྒྱུན་ནར་ནར་བྱུང་བས་དམ་ཚིག་རྡོ་རྗེ་ཡབ་ཡུམ་གྱི་སྐུ་
ལུས་ཐམས་ཅད་གང་། ཡབ་ཡུམ་གྱི་སྦྱོར་མཚམས་ནས་བདུད་རྩིའི་རྒྱུན་
བབ་པ་རང་གི་རྐང་པའི་སོར་མོའི་རྩེའི་བར་སོང་སྟེ། དེ་ནས་ཡར་རིམ་གྱིས་
བདུད་རྩིས་གང་བའི་ཁར་རང་གི་སྡིག་ལྟུང་འབྲས་བུ་དང་བཅས་པ་སོལ་ཁུའི་
162

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རྣམ་པར་བཏེག་ཅིང་འདེད་ནས་དབང་པོ་དང་བ་སྤུའི་སྒོ་ཐམས་ཅད་ནས་ནག་
ཉིལ་ཉིལ་ཐོན་ཏེ་སྡིག་པ་དག་པའི་མོས་པ་བྱ་བ་ཞལ་ཤེས་ཡིན་གསུངས།
དེ་ནས་སྡོམ་གསུམ་སོ་སོའི་ཕྱིར་བཅོས་དང་། གཙོ་བོ་རྒྱལ་བ་སྔོན་དུ་
བཏང་སྟེ་ལྟུང་བཤགས་ཀྱི་སྐབས་རང་གི་སྡིག་ལྟུང་རྣམས་ཀྱིས་ཚེ་འདིར་ལུང་
རྟོགས་ཀྱི་ཡོན་ཏན་གང་ཡང་རྒྱུད་ལ་སྐྱེ་རུ་མི་སྟེར། ཕྱི་མར་ངན་སོང་དུ་འཕེན་
པའི་ཚུལ་རྣམས་ཞིབ་ཏུ་བསམ་པས་སུན་འབྱིན་པའི་སྟོབས་བསྐྱེད་དེ། སངས་
རྒྱས་སུམ་ཅུ་སོ་ལྔར་སྙིང་ཐག་པ་ནས་སྡིག་པ་སྦྱོང་བར་མཛད་པའི་གསོལ་བ་
འདེབས་ཤིང་རེ་རེའི་མཚན་བརྗོད་པ་དང་མཉམ་དུ་བདུད་རྩི་འབེབ་སྦྱང་གི་
དམིགས་པ་བྱ་གསུངས།
འདིར་བརྒྱ་ཕྱག་གང་མང་དང་སྦྲེལ་ནས་བྱ། འདི་དག་ནི་ཕྱག་ཆེན་གྱི་
འཁྲིད་དམིགས་སྐྱོང་བའི་སྔོན་འགྲོ་ཁྲིད་ཆེན་བཞིར་གྲགས་པའི་ནང་ཚན་སྡིག་
པ་སྦྱོང་བ་ཡི་གེ་བརྒྱ་པ་སོགས་ཀྱི་ཁྲིད་ཡིན་ལ། འདིས་མཚོན་བསྟན་པ་དང་
ཐེག་ཆེན་དུ་འཇུག་པའི་སྒོ་སྐྱབས་འགྲོ་སེམས་བསྐྱེད་ཀྱི་ཁྲིད་ནི་སྐྱབས་
སེམས་ཀྱི་སྐབས་དང་། བྱིན་རླབས་མྱུར་དུ་འཇུག་པའི་སྒོ་བླ་མའི་རྣལ་འབྱོར་
གྱི་ཁྲིད་ནི་ཚོགས་ཀྱི་ཞིང་དུ་བླ་མ་ལྷ་ཚོགས་བསྒོམ་པ། བླ་མ་མཆོད་པའི་ཕན་
ཡོན་བསམ་སྟེ་ཕྱག་མཆོད་སོགས་དང༌། བསྟེན་པའི་ཕན་ཡོན་དང་མ་བསྟེན་
པའི་ཉེས་དམིགས་བསམ་སྟེ་གསོལ་བ་འདེབས་པ་སོགས་ཀྱི་སྐབས་དང་།
163

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཚོགས་གསོག་པ་མཎྜལ་གྱི་ཁྲིད་ནི་མཎྜལ་གྱི་སྐབས་རྣམས་སུ་ལག་ཏུ་བླང་
དགོས་ལ། དེ་དག་གི་ནང་གསེས་མཎྜལ་དང་ཡིག་བརྒྱ་བརྐྱང་ཕྱག་གསུམ་ལ་
འབུམ་ཕྲག་རེའི་གྲངས་གསོག་བྱ་བའིཕྱག་ལེན་ཡོད།
དེ་ནས་གཞུང་དུ། ཐོག་མེད་དུས་ནས་མི་དགེ་སྡིག་པའི་ལས། །ཞེས་
སོགས་ཀྱི་སྐབས་ཚིག་ཟིན་དུ་སྟོབས་བཞི་ཚང་བར་ཐོན་ཚུལ་མང་བས་མ་
བྲིས་སོ།།
དེ་ནས་རྗེས་སུ་ཡི་རང་ནི། ཆོས་རྣམས་རང་བཞིན་མཚན་མ་ཀུན་བྲལ་
ཡང་། །ཞེས་སོགས་ཀྱི་སྐབས་རང་བཞིན་གྱིས་གྲུབ་པའི་དགེ་མི་དགེ་གང་
ཡང་མེད་ཀྱང་། རྨི་ལམ་གྱི་དགེ་སྡིག་བཞིན་དུ་ཐ་སྙད་དུ་གདགས་གཞི་
འདོགས་བྱེད་ཕྲད་པའི་དབང་གིས་གློ་བུར་དུ་དགེ་སྡིག་ཅིར་ཡང་འཆར་ཡོང་
བས་སྐྱེ་འཕགས་ཐམས་ཅད་ཀྱིས་དགེ་བ་ཇི་སྙེད་བསགས་པ་དེ་དང་འདྲ་བར་
རང་གིས་ཀྱང་སེམས་ཅན་ཐམས་ཅད་ཀྱི་དོན་དུ་དེ་ལྟར་གསོག་ནུས་པ་བྱུང་
ན་ཅི་མ་རུང་།དེ་ལྟར་གསོག་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ།
ཞེས་གསོལ་བ་འདེབས། ཚུལ་འདི་ནི་ཤེར་ཕྱིན་གྱི་མདོ་སྡེ་རིན་པོ་ཆེའི་
དགོངས་པ་འབད་པ་ཆུང་ངུས་རླབས་ཆེན་གྱི་ཚོགས་བསྡུས་པའི་ཐངཐབས་
མཁས་ཀྱི་འཕྲུལ་ཡིན་པར་རྗེ་བླ་མས་གསུངས། རང་དང་རྒྱུད་ཚོད་མཉམ་
པའམ། རང་ལས་དམན་པ་རྣམས་ཀྱི་དགེ་བར་རྗེས་སུ་ཡི་རང་བྱེད་པས་
164

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ
བསོད་ནམས་མཉམ་པར་ཐོབ་པ་དང་། རང་ལས་ལྷག་པ་རྣམས་ཀྱི་དགེ་བར་
དེ་ལྟར་བྱེད་པས་དེ་དང་མཉམ་པར་མི་འཐོབ་གསུངས། རྨི་ལམ་བཞིན་དུ་
ཞེས་པ་རྨི་ལམ་ན་དགེ་མི་དགེ་བའི་ལས་ལམ་གང་ཡང་མ་གྲུབ་ཀྱང་། སད་
པའི་གནས་སྐབས་དེ་ལ་ཡི་རང་བྱས་པས་བསོད་ནམས་དང་བསོད་ནམས་
མིན་པ་གསོག་ཡོང་བ་དེ་བཞིན་དུ་དོན་དམ་པར་དགེ་མི་དགེ་གང་ཡང་མེད་
ཀྱང་། ཐ་སྙད་དུ་དགེ་སྡིག་བསགས་པའི་རྗེས་སུ་སེམས་ལ་ཡི་རང་བྱས་པས་
བསོད་ནམས་དང་བསོད་ནམས་མིན་པ་འཕེལ་ཡོང་བ་རྒྱན་རྩ་འགྲེལ་གྱི་
དགོངས་པ་དང་། རྨི་ལམ་ན་དམིགས་པའི་ཆགས་ཡུལ་གྱི་བཟང་མོ་དོན་དམ་
པར་མ་གྲུབ་ཀྱང་། ཐ་སྙད་དུ་རྨི་ལམ་གྱི་བཟང་མོ་དེས་སད་པའི་གནས་སྐབས་
མི་བླུན་པོའི་སེམས་ལ་ཆགས་པ་བསྐྱེད་པ་སུས་ཀྱང་བཟློག་ཏུ་མེད་པ་དེ་
བཞིན་དུ་དོན་དམ་པར་དགེ་སྡིག་གང་ཡང་མེད་ཅིང་འབྲས་བུ་སྨིན་པའི་སྔོན་
དུ་འགགས་ཟིན་ཀྱང་། ཐ་སྙད་དུ་དགེ་སྡིག་གཉིས་ཀྱིས་སྐྱེ་བ་ཕྱི་མར་བདེ་
སྡུག་བསྐྱེད་པ་སུས་ཀྱང་བཟློག་ཏུ་མེད་པ་འཇུག་པ་རྩ་འགྲེལ་གྱི་དགོངས་པ་
ཡིན་ཚུལ་རྣམས་ཤེས་ན་ངེས་པ་གཏིང་ནས་འདྲོངས་པར་འགྱུར་རོ།།
དེ་ནས་ཆོས་འཁོར་བསྐོར་བར་བསྐུལ་བ། ཕུལ་བྱུང་མཁྱེན་བརྩེའི་ཆུ་
འཛིན་འབུམ་དཀྲིགས་ཏེ། །ཞེས་སོགས་ཀྱི་སྐབས་རང་གི་ལུས་གྲངས་མེད་
སྤྲུལ་ཏེ་ལ་ལས་དུང་དཀར་གཡས་འཁྱིལ་དང་། ལ་ལས་གསེར་གྱི་འཁོར་ལོ་
165

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྩིབས་སྟོང་དང་ལྡན་པ་བཟུང་ནས་ཚོགས་ཞིང་རྣམས་ལ་ཕུལ་ཏེ། བདག་
སོགས་འགྲོ་བ་ཐམས་ཅད་ཀྱི་ཕན་བདེའི་ལེགས་ཚོགས་ཐམས་ཅད་མ་སྐྱེས་
པ་བསྐྱེད་པ་དང་། སྐྱེས་པ་ཡུན་དུ་གནས་པ་དང་། གནས་པ་གོང་འཕེལ་དུ་
འགྲོ་བ་ཐམས་ཅད་ནི་དམ་པའི་ཆོས་ཁོ་ནར་རགས་ལས་པས། ཟབ་པ་དང་རྒྱ་
ཆེ་བའི་ཆོས་ཀྱི་འཁོར་ལོ་བསྐོར་དུ་གསོལ་བ་པས་དགྱེས་བཞིན་ཞལ་གྱིས་
བཞེས་པའི་མོས་པ་བྱ་སྟེ། འདི་ལ་རྟེན་འབྲེལ་གྱི་གནད་གཅིག་ཡོད་གསུངས།
མཚམས་འདིར་བརྟན་བཞུགས་འབུལ་བའི་སྐབས་ཡིན་ན། བླ་མ་རྣམས་
ལ་གསོལ་བ་འདེབས། །ཞེས་སོགས་མཁའ་འགྲོ་བརྟན་བཞུགས་དང་། དེ་
ནས། བློ་བཟང་དང་པོའི་སངས་རྒྱས་རྡོརྗེ་འཆང་། །ཞེས་སོགས་རིགས་ལྔའི་
ཆོས་འཁོར་བསྐོར་བའི་གསོལ་འདེབས་འདོན་ཞིང་མཎྜལ་ཕུལ་ཏེ་མཎྜལ་
བཤད་པ་འབུལ་བའི་ཕྱག་སྲོལ་མཐོང་།
དེ་ནས་གཞུང་དུ། རྡོ་རྗེའི་སྐུ་ལ་སྐྱེ་འཆི་མི་མངའ་ཡང༌། །ཞེས་སོགས་
ལན་འདི་བརྟན་བཞུགས་ཀྱི་སྐབས་མ་གཏོགས་མི་དགོས། གསུམ་འདོན་པའི་
སྐབས། རང་ལུས་གྲངས་མེད་སྤྲུལ་ཏེ་སེང་གེ་བརྒྱད་ཀྱིས་བཏེག་པའི་རིན་པོ་
ཆེའི་ཁྲི་སྣ་ཚོགས་རྡོ་རྗེས་མཚན་པ་རེ་རེ། བླ་མ་ལྷ་ཚོགས་རྣམས་ལ་རྟེན་ཕུལ་
ཏེ། ཁྱེད་རྣམས་ཀྱི་དག་པ་སྒྱུ་མའི་རྡོ་རྗེའི་སྐུ་ལ་སྐྱེ་འཆི་འཕོ་འགྱུར་གང་ཡང་
མེད་ཀྱང་། སྐུ་དེ་བདག་ཅག་གི་མཐོང་བའི་ཡུལ་དུ་མི་འགྱུར་བས་སྐུ་དེ་གང་
166

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལ་བཞུགས་པའི་དམ་ཚིག་པའི་ལུས་རགས་པ་ཟ་མ་ཏོག་ལྟ་བུ་དེ་བདག་ཅག་
སྲིད་ཞིའི་རྒུད་པ་མཐའ་དག་ལས་གྲོལ་བར་མ་གྱུར་བར་དུ་མི་བསྡུ་བར་བརྟན་
པར་བཞུགས་སུ་གསོལ་ཞེས་གསོལ་བ་བཏབ་པས། དགྱེས་བཞིན་ཞལ་
གྱིས་བཞེས་པའི་མོས་པ་བྱ་སྟེ། འདི་ལ་རྟེན་འབྲེལ་གྱི་གནད་གཅིག་ཡོད་ཅིང་
རང་གི་ཚེ་སྒྲུབ་གཙོ་བོ་ཡང་འདི་ཉིད་ཡིན་གསུངས།
དེ་ནས་བསྔོ་བ་ནི། འདི་ལྟར་བསྐྲུན་པའི་རྣམ་དཀར་དགེ་བའི་ཚོགས། །
ཞེས་སོགས་ཀྱི་སྐབས་བདག་གིས་མ་སེམས་ཅན་ཐམས་ཅད་ཀྱི་དོན་དུ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་དེ་ཅི་ནས་ཀྱང་ཐོབ་པར་བྱ།
དེའི་ཕྱིར་དུ་བླ་མའི་རྣལ་འབྱོར་བསྒོམ་པའི་སྦྱོར་དངོས་མཇུག་གསུམ་གྱི་
དགེ་རྩ་འདིས་མཚོན་རང་གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་
གསོག་པའི་གཞི་གསུམ་དང་འབྲེལ་བའི་རྣམ་དཀར་གྱི་ཕུང་པོ་ཇི་སྙེད་ཡོད་པ་
དེ་དག་ཐམས་ཅད་ཀྱང་། རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་རྒྱུ་
མཚན་གྱིས་བྱ་བྱེད་ཀྱི་རྣམ་གཞག་ཐམས་ཅད་ཆེས་འཐད་པས་རང་གཞན་
སེམས་ཅན་ཐམས་ཅད་ཚེ་རབས་ཀུན་ཏུ་བཀའ་དྲིན་གསུམ་ལྡན་གྱི་རྗེ་བཙུན་
བླ་མས་འབྲལ་མེད་རྗེས་སུ་བཟུང་སྟེ་ཟུང་འཇུག་རྡོ་རྗེ་འཆང་གི་གོ་འཕང་མྱུར་
བ་མྱུར་དུ་འཐོབ་པའི་རྒྱུར་གྱུར་ཅིག་སྙམ་དུ་བསྔོ་སྨོན་འདེབས།
དེ་ཡང་དགེ་རྩ་རྣམས་སྦྱོར་དངོས་མཇུག་གསུམ་གང་གི་གནས་སྐབས་
167

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བྱང་ཆུབ་ཀྱི་སེམས་ཀྱིས་ཟིན་པར་བྱས་ནས། དེས་དགེ་རྩ་སྤེལ་བའི་ནུས་
མཐུ་ཇི་ཙམ་ཡོད་པ་ལྟར་ཉོན་མོངས་སྟོབས་ཆེན་རྣམས་ཀྱིས་དགེ་རྩ་
འཇོམས་པའི་ནུས་མཐུ་དེ་ཙམ་མེད་པར། མདོ་ལས་དངུལ་ཆུ་གསེར་དུ་སྣང་
བ་སྲང་གཅིག་གིས་ལྕགས་སྲང་སྟོང་གསེར་དུ་བསྒྱུར་ནུས་པ་ལྟར་ལྕགས་
སྲང་སྟོང་གིས་དངུལ་ཆུ་སྲང་གང་པོ་དེ་ཟད་པར་བྱེད་པའི་ནུས་པ་དེ་ཙམ་མི་
ཐོན་པའི་དཔེ་དང་བཅས་ཏེ་གསུངས་པ་དང་།
དེ་ལྟར་བྱང་ཆུབ་ཀྱི་སེམས་ཀྱིས་ཟིན་ཅིང་བླ་མེད་བྱང་ཆུབ་ཏུ་བསྔོ་བའི་
དགེ་རྩ་རྣམས་འབྲས་བུ་ཕྱུང་བས་ཟད་པར་མི་འགྱུར་བ་མདོ་༧༨དང་སྤྱོད་
འཇུག་རྣམས་སུ། ༧༩ རྒྱ་མཚོ་ཆེན་པོར་ལྷུང་བའི་ཆུ་ཐིགས་རྒྱ་མཚོ་མ་ཟད་
བར་དུ་མི་འཛད་པ་དང་། ལྗོན་ཤིང་བཟང་པོ་འབྲས་བུ་ཕྱུང་བས་མི་ཟད་པའི་
དཔེ་དང་བཅས་ཏེ་གསུངས་ལ། དེར་མ་ཟད་འཇུག་པ་༨༠ དང་སྤྱོད་འཇུག་༨༡
གཉིས་སུ་ཁོང་ཁྲོའི་འཇོམས་བྱ་དགེ་རྩ་ངོས་འཛིན་པའི་སྐབས་སུའང་ཤེས་
རབ་ཀྱིས་ཟིན་པའི་དགེ་རྩ་རྣམས་མ་སྨོས་པས། སྔར་ལྟར་བྱང་ཆུབ་ཀྱི་སེམས་
དང་ལྟ་བས་རྒྱས་བཏབ་ཅིང་བླ་མེད་བྱང་ཆུབ་ཏུ་བསྔོ་བ་འདི་ནི་དགེ་བའི་རྩ་བ་
རྣམས་ཆུད་མི་ཟ་བའི་ཐབས་མཁས་ཀྱི་འཕྲུལ་ཡིན་པས་ནན་ཏན་དུ་བྱའོ།།
གཞུང་འདིར་འབྲལ་མེད་རྗེས་བཟུང་སྟེ། །ཞེས་པ་བཀའ་དྲིན་གསུམ་
ལྡན་གྱི་བླ་མ་དེས་དང་པོ་རང་ཉིད་ལམ་གང་ནས་གོ་འཕང་མཐོན་པོ་གང་དུ་
168

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གཤེགས་པའི་རྗེས་ཤུལ་ཚང་ལ་མ་ནོར་བ་དེར་བདག་ཀྱང་བཟུང་ཞིང་འཁྲིད་
དེ་མྱུར་དུ་གོ་འཕང་མཆོག་ལ་འགོད་པའི་རྒྱུར་གྱུར་ཅིག་ཅེས་པ་ཡིན་པས་
རྗེས་སུ་བཟུང་ཞེས་པའི་ཚིག་གི་ནུས་པ་ཤིན་ཏུ་ཆེའོ། །
དེ་ནས་མཎྜལ་རྒྱས་པ་ཞིག་ཕུལ་ཏེ། དགེ་བའི་བཤེས་གཉེན་ལ་མ་གུས་
པ་ནས་བཟུང་སྟེ་སྣང་མཆེད་ཐོབ་གསུམ་གྱི་གཉིས་སྣང་འཁྲུལ་པའི་བར་ཕྱིན་
ཅི་ལོག་གི་བློ་སྣ་མཐའ་དག་འགག་པ་དང་། དགེ་བའི་བཤེས་གཉེན་སངས་
རྒྱས་དངོས་སུ་མཐོང་བའི་དད་གུས་ཆེན་པོ་ནས་བཟུང་སྟེ་མི་སློབ་པའི་ཟུང་
འཇུག་གི་བར་ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པ་རྣམས་
བདག་གི་རྒྱུད་ལ་མྱུར་དུ་སྐྱེ་བ་དང་། རྐྱེན་ཕྱི་ནང་གི་འགལ་རྐྱེན་བར་ཆད་ཉེ་
བར་ཞི་བར་བླ་མ་ལྷས་བྱིན་གྱིས་བརླབ་ཏུ་གསོལ་ལོ་ཞེས་དོན་ཆེན་པོ་
གསུམ་གྱི་གསོལ་འདེབས་ལན་གསུམ་སོགས་ཤུགས་དྲག་བྱ།
དེ་ཡང་སྐྱེ་དགུའི་དོན་གཉིས་གང་ཞིག་སྒྲུབ་པར་འདོད་ཀྱང་འགལ་རྐྱེན་
སྡིག་པ་སྦྱོང་བ་དང་། མཐུན་རྐྱེན་ཚོགས་གསོག་པ་གཉིས་གལ་ཆེ་བས།
བཅོམ་ལྡན་འདས་ཀྱིས་མདོ་རྒྱུད་ཀུན་ནས་བསགས་སྦྱང་བྱ་བའི་ཐབས་
མཐའ་ཡས་པ་ཞིག་གསུངས་ཀྱང་།དེ་ཐམས་ཅད་ཀྱི་གནད་མཐའ་དག་བསྡུས་
པའི་སྡོམ་རྨད་དུ་བྱུང་བ་ནི་ཡན་ལག་བདུན་པ་འདི་ཉིད་ཡིན་ལ། བདུན་པོ་དེ་
དག་བསྡུ་ན་བསགས་སྦྱང་སྤེལ་གསུམ་དུ་འདུ་ཞིང་། དེ་གསུམ་ཡང་བསགས་
169

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྦྱང་གཉིས་སུ་འདུ་བའི་ཚུལ་དང་། ཡང་བདུན་པོ་དེ་དག་ཐམས་ཅད་དགེ་རྩ་
སྤེལ་བ་གཅིག་པུར་འདུ་བའི་ཚུལ་རྒྱས་སྲས་ཞི་བ་ལྷས་བསླབ་བཏུས་སུ།
བཟང་པོ་སྤྱོད་པའི་ཆོ་ག་བཞིན། །ཕྱག་འཚལ་ལ་སོགས་གུས་པར་བྱ།༨༢ །
ཞེས་ཡན་ལག་བདུན་པ་དགེ་རྩ་སྤེལ་བའི་ཐབས་གཙོ་བོར་གསུངས་སོ།།
དེར་མ་ཟད་བཅོམ་ལྡན་འདས་ཐུགས་རྗེ་ཅན་དེ་ཉིད་ཀྱིས་ཡན་ལག་
བདུན་པ་སྔོན་དུ་བཏང་ནས་བསྔོ་བའི་ཁོངས་སུ་རྒྱལ་སྲས་ཀྱི་སྤྱོད་པ་རྨད་དུ་
བྱུང་བ་ཐམས་ཅད་སྨོན་པའི་ཡུལ་དུ་བྱས་ནས་ཉམས་སུ་བླང་ཚུལ་གསུངས།
འཕགས་པ་ཀླུ་སྒྲུབ་དང་མཁས་མཆོག་དཔའ་བོ་གཉིས་ཀྱིས་ཡན་ལག་བདུན་
པ་སྔོན་དུ་བཏང་ནས་བསྔོ་བའི་ཁོངས་སུ་ཐེག་པ་ཆེན་པོའི་ལམ་འབྲས་བུ་དང་
བཅས་པ་སྨོན་ལམ་གྱི་ཡུལ་དུ་བྱས་ནས་ཉམས་སུ་བླང་ཚུལ་དང་། ཁྱད་པར་
བདག་གཞན་བརྗེ་བའི་བསམ་སྦྱོར་རླབས་པོ་ཆེ་རྣམས་ཀྱང་སྨོན་པའི་ཡུལ་དུ་
བྱས་ནས་ཉམས་སུ་ལེན་ཚུལ་གསུངས། རྒྱལ་སྲས་ཆེན་པོ་ཞི་བ་ལྷས། ཡན་
ལག་བདུན་པ་སྔོན་དུ་བཏང་ནས་ཐེག་པ་ཆེན་པོའི་ལམ་ཐམས་ཅད་སྤྱོད་པའི་
རྟེན་སེམས་བསྐྱེད་དང་། སྤྱོད་པ་ལ་སློབ་ཚུལ་གཉིས་སུ་བསྡུ་ནས་ཉམས་སུ་
བླང་ཚུལ་གསུངས་པས་ཡན་ལག་བདུན་པ་འདི་ནི་ཐེག་པ་ཆེན་པོའི་ཉམས་
ལེན་གྱི་གནད་མཐའ་དག་འདུ་བའི་སྡོམ་རྨད་དུ་བྱུང་བ་ཞིག་ཡིན་པས། བདག་
འདྲ་བློ་གྲོས་དམན་པས་ནི་ཡན་ལག་བདུན་པ་འདི་ཙམ་ལའང་ངེས་པ་གཏིང་
170

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ནས་འདྲོངས་པ་ཞིག་དགའོ།།
དད་གུས་ཆེན་པོའི་སྒོ་ནས་གསོལ་བ་འདེབས་པ།
གསུམ་པ་དད་གུས་ཆེན་པོའི་སྒོ་ནས་གསོལ་བ་འདེབས་པ་ནི། གཞུང་
དུ། དེ་ནས་ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་
ཏན་གཟུང༌། །སྐྱོན་ནི་ནམ་ཡང་གཟུང་མི་བྱ། །ཡོན་ཏན་བཟུང་ན་དངོས་གྲུབ་
འཐོབ། །སྐྱོན་རྣམས་བཟུང་ན་དངོས་མི་འགྲུབ། ༨༣ །ཅེས་གསུངས་པ་ལྟར།
བླ་མའི་སྐྱོན་རྟོག་གི་བློ་ཡེ་མ་ཤོར་བ་བྱའོ་སྙམ་དུ་དྲན་ཤེས་ཡང་ཡང་བསྟེན་
ནས་བླ་མ་བསྟེན་པའི་ཕན་ཡོན། མ་བསྟེན་པའི་ཉེས་དམིགས་རྣམས་མདོ་
རྒྱུད་དང་དམ་པའི་གསུང་བགྲོས་བཞིན་ལེགས་པར་བསམ། ཁྱད་པར་དུ་རྩ་
བའི་བླ་མ་དེ་ཉིད་མཚན་ཐོས་པ་ཙམ་གྱིས་ངན་འགྲོའི་འཇིགས་པ་འཕྲོག་ཅིང་།
དྲན་པ་ཙམ་གྱིས་འཁོར་བའི་སྡུག་བསྔལ་སེལ་བ། གསོལ་བ་བཏབ་ན་དངོས་
གྲུབ་ཐམས་ཅད་བདེ་བླག་ཏུ་སྩོལ་བར་མཛད་པའི་སྐྱབས་གནས་བསླུ་བ་མེད་
རེ་ས་པ་དཀོན་མཆོག་གསུམ་པོ་འདུས་པའི་བདག་ཉིད་དུ་བསམས་ལ།
གཞན་ན་མེད་པའི་བློ་ལྟོས་བཅས་ཏེ་གདུང་ཤུགས་དྲག་པོས། དམིགས་བརྩེ་
མ་སོགས་ཀྱིས་གསོལ་བ་གང་མང་བཏབ།
ཅེས་གསུངས་པ་ལྟར་བཤེས་གཉེན་བསྟེན་པའི་ཕན་ཡོན་ནི། སངས་
171

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྒྱས་ཀྱི་གོ་འཕང་ལ་ཉེ་བར་འགྱུར་བ་དང་། རྒྱལ་བ་རྣམས་དགྱེས་པར་འབྱུ
བ། ངན་འགྲོར་མི་ལྟུང་བ། ཚེ་རབས་ཐམས་ཅད་དུ་དགེ་བའི་བཤེས་གཉེན་
གྱིས་མི་ཕོངས་པ། ཉོན་མོངས་པ་དང་ལས་ངན་པས་ཐུབ་པར་དཀའ་བ།
བྱང་སེམས་ཀྱི་སྤྱོད་པ་དང་མི་འགལ་ཞིང་དེ་ལ་དྲན་པ་ནར་མ་སྐྱེ་བས་
ཡོན་ཏན་ཚོགས་ཀྱིས་ཇེ་མཐོར་འགྱུར་བ། གནས་སྐབས་དང་མཐར་ཐུག་གི་
འདོད་པའི་དོན་ཐམས་ཅད་ཡིད་བཞིན་དུ་འགྲུབ་པ་དང་། བསམ་སྦྱོར་དགེ་བ་
འཕེལ་བས་རང་གཞན་གྱི་དོན་བྱེད་ནུས་པ། ངན་སོང་དུ་མྱོང་བར་འགྱུར་བའི་
ལས་ངན་རྣམས་ཀྱང་ཚེ་འདིར་ལུས་སེམས་ལ་གནོད་པ་ཕྲ་མོ་རེ་འམ་རྨི་ལམ་
དུ་མྱོང་བས་ཀྱང་ལས་དེ་འདྲོངས་ནས་ཟད་པར་འགྱུར་བ། སངས་རྒྱས་དཔག་
ཏུ་མེད་པ་ལ་ཡོན་འབུལ་བ་སོགས་ཀྱི་དགེ་རྩ་རྣམས་ཀྱང་སྔ་དྲོ་ཙམ་དུ་བསྟེན་
ཚུལ་བྱས་པས་ཀྱང་ཟིལ་གྱིས་གནོན་པ་སོགས་མདོར་ན་ཚོགས་རླབས་པོ་
ཆེ་བདེ་བླག་ཏུ་རྫོགས་ཤིང་ལས་སྒྲིབ་སྟོབས་ཆེན་རྣམས་ངང་གིས་འདག་
པར་འགྱུར་བ། མཆོག་ཐུན་མོང་གི་དངོས་གྲུབ་རྣམས་བདེ་བླག་ཏུ་འཐོབ་པར་
འགྱུར་བ་སོགས་ཕན་ཡོན་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་པ་
མདོ་རྒྱུད་དུ་མ་ནས་ལན་གཅིག་མ་ཡིན་པར་གསུངས་པ་ལྟར། བཤེས་གཉེན་
བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པར་མཛད་པའི་རྒྱལ་སྲས་
རྟག་ཏུ་ངུ་། ནོར་བཟང་། ཏེ་ལོ། ནཱ་རོ། མི་ལ་སོགས་མཁས་གྲུབ་ཚད་མར་
172

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གྱུར་པ་རྣམས་ལའང་དེ་ལྟ་བུའི་ཕན་ཡོན་རྣམས་མངོན་སུམ་དུ་བྱུང་བ་ཡིན་
པས། བདག་ཀྱང་དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་
བཟང་། རྒྱ་བོད་ཀྱི་མཁས་ཤིང་གྲུབ་པའི་དབང་ཕྱུག་ཐམས་ཅད་ཀྱི་ཐུགས་
དམ་གྱི་མཐིལ། ཚོགས་གཉིས་རབ་འབྱམས་སྡད་པའི་ལག་པ། སྡིག་པ་དང་
ལྟུང་བ་ཐམས་ཅད་སྲེག་པར་བྱེད་པའི་དུས་མཐའི་མེ་ལྟ་བུ། དངོས་གྲུབ་མྱུར་
དུ་འགུག་པའི་ལྕགས་ཀྱུ་ལྟ་བུར་མདོ་རྒྱུད་དུ་མ་ནས་ལེགས་པར་བསྔགས་
པའི་ཐབས་ཟབ་མོ་བླ་མ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པའི་
ཚུལ་འདི་ལ། ལུས་དང་སྲོག་ལའང་མི་ལྟ་བའི་དཀའ་སྤྱོད་དང༌། རླབས་པོ་
ཆེའི་བརྩོན་འགྲུས་ཀྱི་སྒོ་ནས་འཇུག་པར་བྱའོ། །
དེ་ལྟར་བྱེད་ནུས་པ་བླ་མ་ལྷས་××× མ་བསྟེན་པའི་ཉེས་དམིགས་ནི།
གལ་ཏེ་བསྟེན་ཚུལ་ལོག་ན། ཚེ་འདིར་ཡམས་དང༌། མཛེ་སོགས་ནད་དང་།
དུག་མཚོན་སོགས་དང་། གདོན་དང་ལོག་འདྲེན་གདུག་པ་ཅན་སོགས་ཀྱིས་
སྲོག་འཕྲོག་སྟེ། ཤི་ནས་དམྱལ་བར་ལྟུང་བ་དང་། གལ་ཏེ་དེ་ལས་ཐར་ཡང་།
བླ་མ་རྣ་བའི་ཡུལ་དུའང་གོ་རྒྱུ་མེད་པའི་སར་སྐྱེ་བ་དང་། བླ་མ་དང་ཕྲད་དུ་ཟིན་
ཀྱང་སྔར་གྱི་ལས་ངན་པའི་བྱེད་པ་རྒྱུ་མཐུན་གྱིས་བསྟེན་ཚུལ་ལོག་པར་
འགྱུར་བ་དང་། རྣམ་སྨིན་འབྱིན་པ་ལ་ཚན་ཤིན་ཏུ་ཆེ་ཞིང་། ཡོན་ཏན་སྐྱེ་བ་ལ་
བགེགས་སྒྲིབ་ཤིན་ཏུ་ཆེ་བར་རྣམ་གྲངས་དུ་མར་གསུངས་པས་ན་སྲོག་ལ་
173

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཐུག་ཀྱང་དེ་ལྟ་བུའི་སྡིག་པ་ལ་དངོས་སུ་འཇུག་པ་ལྟ་ཅི་སྨོས། རྨི་ལམ་དུའང་
དེ་ལྟ་བུའི་སྡིག་པ་ལ་གནས་ཤིང་འཇུག་པའང་མཐོང་བར་མ་གྱུར་ཅིག སྔོན་
ཆད་བསྟེན་ཚུལ་ཇི་བཞིན་མ་བྱུང་བ་རྣམས་ཀྱང་ཐུགས་རྗེ་དང་བརྩེ་བའི་རང་
བཞིན་དཔལ་ལྡན་བླ་མ་ཁྱེད་རྣམས་ཀྱི་སྤྱན་སྔར་མཐོལ་ཞིང་འཆགས་སོ། །
ཕྱིན་ཆད་དེ་ལྟ་བུའི་སྡིག་པ་ལ་སྲོག་ལ་ཐུག་ཀྱང་མི་འཇུག་སྙམ་དུ་བསམ་མོ།།
མི་དགེ་བའི་བཤེས་གཉེན་དང་སྡིག་པའི་གྲོགས་པོའི་དབང་དུ་སོང་ཡང་།
ཡོན་ཏན་ཁད་ཀྱིས་ཉམས་ཤིང་སྐྱོན་ངང་གིས་འཕེལ་བས་ཚེ་འདི་ཕྱི་ཀུན་ཏུ་
ཕུང་བར་འགྱུར་བས་རྨི་ལམ་དུ་ཡང་དེ་དག་གི་དབང་དུ་མི་འགྲོ་ཞིང་། མཚན་
ལྡན་བླ་མ་དམ་པ་རྣམས་ཀྱིས་དགྱེས་བཞིན་དུ་རྗེས་སུ་བཟུང་བའི་རྒྱུ་ཚོགས་
བསྟེན་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ་སྙམ་དུ་བསམ་སྟེ།
དེ་ནས་གདམས་པ་འདི་ཐུན་མོང་མིན་པའི་ཉེ་བརྒྱུད་གསོལ་འདེབས་འདོན།
དེ་ཡང་ཕྱག་ཆེན་དང་འབྲེལ་བའི་སྐབས་འདིར། བྱིན་རླབས་ཉེ་བརྒྱུད་ཀྱི་བླ་
མ་རྗེ་ཐམས་ཅད་མཁྱེན་པ་ནས་རང་གི་བཀའ་དྲིན་གསུམ་ལྡན་གྱི་བླ་མའི་བར་
མིའི་གཟུགས་ཀྱི་རྣམ་རོལ་དེ་དག་ཀྱང་ངོ་བོ་བླ་མ་དེ་དང་དེ་ཡིན་པ་ལ་རྣམ་པ་
འཇམ་དབྱངས་ཀྱི་རྣམ་པ་ཤ་སྟག་ཏུ་བསྒོམས་ནས་གསོལ་བ་འདེབས་དགོས་
གསུངས།
དེ་ཡང་རྗེ་བཙུན་འཇམ་དབྱངས་ཀྱིས་རྗེ་བླ་མར་ལྟ་བའི་དཔྱད་པ་བྱ་བའི་
174

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྔོན་དུ་བླ་མ་དང་ལྷག་པའི་ལྷ་དབྱེར་མེད་དུ་བྱས་ཏེ་གསོལ་བ་ཤུགས་དྲག་ཏུ་
བཏབ་པ་དང་། ཤུགས་དྲག་ལ་ཡུན་རིང་བའི་བསགས་སྦྱང་ལ་འབད་པ་དང་།
གཞུང་ཆེན་པོ་རྣམས་ལ་ཞིབ་ཏུ་དཔྱད་པ་གསུམ་སྒྲིལ་བྱ་དགོས་པར་
གསུངས་༨༤པའི་ནང་ཚན་བླ་མ་དང་ལྷག་པའི་ལྷར་གསོལ་བ་འདེབས་པ་ནི།
གདམས་པ་འདིར་ཉེ་བརྒྱུད་གསོལ་འདེབས་ཀྱི་སྐབས་སུ་ལག་ཏུ་བླང་དགོས་
པས། ལྷག་པའི་ལྷ་ལ་སྤྱིར་མང་དུ་ཡོད་ཀྱང་འདིར་བླ་མ་དང་ལྷག་པའི་ལྷ་
དབྱེར་མེད་དུ་བྱས་ཞེས་པའི་ལྷག་པའི་ལྷ་ནི་ཤེས་རབ་ཀྱི་ལྷ་འཇམ་དབྱངས་
ལ་བྱེད་དགོས་པ་འོས་མེད་དུ་འགྲུབ་པར་དགོངས་སོ།།
དེ་ནས་མཚན་སྔགས་ཀྱི་སྒོ་ནས་ཐུགས་རྒྱུད་བསྐུལ་བའི་གསོལ་
འདེབས་ཀྱང་གདམས་པ་འདིར། དངོས་གྲུབ་ཀུན་འབྱུང་མ་ཞེས་པ་དབེན་ས་
སྙན་བརྒྱུད་པའི་དམིགས་བརྩེ་མ་དགུ་སྐོར་དུ་གྲགས་པ་དེའི་སྒོ་ནས་བྱེད་
དགོས་ཀྱི། ཡོངས་གྲགས་ཀྱི་དམིགས་བརྩེ་མ་དེས་མི་ཆོག་གསུངས།དེ་ཡང་
ཕྱག་ཆེན་རྩ་བ་ལས། གསོལ་འདེབས་ཤུགས་དྲག་བརྒྱ་རྩ་སོགས། །བྱས་
ནས་བླ་མ་རང་ལ་སྟིམ།༨༥།གསུངས་པ་ལྟར་ཕྱག་ཆེན་གྱི་ཁྲིད་དམིགས་སྐྱོང་
སྐབས་གསོལ་འདེབས་འདི་མ་མཐའ་བརྒྱ་རྩ་བརྒྱད་ཀྱི་འོག་ཏུ་མི་འགྲོ་བ་
ཞིག་དགོས་སོ།།
མཚན་སྔགས་གསོལ་འདེབས་འདིའི་སྒོ་ནས་ལས་རབ་འབྱམས་ཀྱི་
175

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དམིགས་པའི་ཁ་བསྒྱུར་མང་དུ་ཡོད་ཀྱང་། མཚན་སྔགས་དང་དམིགས་པའི་
ཁ་བསྒྱུར་གཉིས་ཀྱིས་ཞི་སོགས་ལས་རབ་འབྱམས་རྣམས་འགྲུབ་མི་འགྲུབ་
ཀྱང་། གཙོ་བོར་དད་པ་ལ་རག་ལས་པས་དད་པ་བསྐྱེད་པའི་ཚུལ་ཡང་། ཕྱི་
མཚུངས་པ་གསལ་བྱེད། ནང་ཡོན་ཏན་དེ་ལྡན། གསང་བ་ལྷག་པའི་ལྷ་དང་
དབྱེར་མེད་པའི་ཚུལ་བསམ་པ་སྟེ་གསུམ་ཡོད་པས།
དང་པོ་ནི། བྱང་ཆུབ་སེམས་དཔའ་ཐམས་ཅད་ཀྱི་ནང་ནས་བརྩེ་བ་
འགྲན་ཟླ་དང་བྲལ་བ་ནི་འཕགས་པ་ཐུགས་རྗེ་ཆེན་པོ་དང་། མཁྱེན་རབ་འགྲན་
ཟླ་དང་བྲལ་བ་ནི་རྗེ་བཙུན་འཇམ་དབྱངས་དང་། མཐུ་སྟོབས་ནུས་པ་འགྲན་ཟླ་
དང་བྲལ་བ་ནི་རྗེ་བཙུན་གསང་བའི་བདག་པོ་ཡིན་ལ། དེ་བཞིན་དུ་བོད་གངས་
ཅན་གྱི་མཁས་ཤིང་གྲུབ་པའི་དབང་ཕྱུག་ཐམས་ཅད་ཀྱི་ནང་ནས་ཀྱང་མཁྱེན་
བརྩེ་ནུས་གསུམ། མཁས་བཙུན་བཟང་གསུམ། འཆད་རྩོད་རྩོམ་གསུམ་
སོགས་ཡོན་ཏན་ཐམས་ཅད་ཕྱོག་རེ་ཙམ་མིན་པར་ཆ་ཐམས་ཅད་ནས་འགྲན་
ཟླ་ཀུན་དང་བྲལ་བ་ནི་རྗེ་ཐམས་ཅད་མཁྱེན་པ་ཉིད་ཡིན་པས། བདག་གི་དཔལ་
ལྡན་བླ་མ་དམ་པ་རྗེ་བཙུན་བློ་བཟང་གྲགས་པའི་རྣམ་རོལ་ཁྱེད་ལ་སྒོ་གསུམ་
གུས་པ་ཆེན་པོའི་སྒོ་ནས་གསོལ་བ་འདེབས་སོ། །དུས་ཐམས་ཅད་དུ་བརྩེ་བ་
ཐུགས་རྗེ་ཆེན་པོས་རྗེས་སུ་གཟུང་དུ་གསོལ། ཞེས་གསོལ་བ་འདེབས་པ་
དང་།
176

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གཉིས་པ་ནི། རྒྱལ་བ་ཀུན་གྱི་བརྩེ་བའི་ཡོན་ཏན་ཇི་སྙེད་གཅིག་ཡོད་པ་
དེ་ཐམས་ཅད་ནི་འཕགས་པ་ཐུགས་རྗེ་ཆེན་པོའི་ཐུགས་རྒྱུད་ལ་མངའ་ཞིང་།
འཕགས་པ་ཐུགས་རྗེ་ཆེན་པོ་དང་རྗེ་ཐམས་ཅད་མཁྱེན་པ་གཉིས་ཀྱི་བརྩེ་བའི་
ཡོན་ཏན་ལ་ཡང་ཁྱད་པར་ཅུང་ཟད་ཀྱང་མེད། རབ་འབྱམས་རྒྱལ་བ་ཀུན་གྱི་
ཐུགས་རྒྱུད་ལ་མཁྱེན་པའི་ཡོན་ཏན་ཇི་སྙེད་གཅིག་ཡོད་པ་དེ་ཐམས་ཅད་ནི་
འཕགས་པ་འཇམ་དཔལ་གྱི་ཐུགས་རྒྱུད་ལ་མངའ་ཞིང་། འཕགས་པ་འཇམ་
དཔལ་དང་རྗེ་ཐམས་ཅད་མཁྱེན་པ་གཉིས་ཀྱི་མཁྱེན་པའི་ཡོན་ཏན་ལ་ནི་ཁྱད་
པར་ཅུང་ཟད་ཀྱང་མེད། རྒྱལ་བ་ཀུན་གྱི་མཐུ་སྟོབས་ནུས་པའི་ཡོན་ཏན་ཇི་
སྙེད་གཅིག་ཡོད་པ་དེ་ཐམས་ཅད་ནི་དཔལ་ཕྱག་ན་རྡོ་རྗེའི་ཐུགས་རྒྱུད་ལ་
མངའ་ཞིང་། དཔལ་ཕྱག་ན་རྡོ་རྗེ་དང་རྗེ་ཐམས་ཅད་མཁྱེན་པ་གཉིས་ཀྱི་མཐུ་
སྟོབས་ནུས་པའི་ཡོན་ཏན་ལ་ཡང་ཁྱད་པར་ཅུང་ཟད་ཀྱང་མེད་པ་ཡིན་པས།
རབ་འབྱམས་རྒྱལ་བ་ཀུན་གྱི་མཁྱེན་བརྩེ་ནུས་གསུམ་ཐམས་ཅད་གཅིག་ཏུ་
འདུས་པའི་བདག་ཉིད་བདག་གི་དཔལ་ལྡན་བླ་མ་དམ་པ་རྗེ་བཙུན་བློ་བཟང་
གྲགས་པའི་རྣམ་རོལ་ཁྱེད་ལ་སྒོ་གསུམ་གུས་པ་ཆེན་པོའི་སྒོ་ནས་གསོལ་བ་
འདེབས་སོ། །དུས་ཐམས་ཅད་དུ་བརྩེ་བ་ཐུགས་རྗེ་ཆེན་པོས་རྗེས་སུ་གཟུང་
དུ་གསོལ་ལོ་སྙམ་དུ་གསོལ་བ་འདེབས་པ་དང་།
གསུམ་པ་ནི། རབ་འབྱམས་རྒྱལ་བ་ཀུན་གྱི་བརྩེ་བ་གཅིག་ཏུ་འདུས་
177

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པའི་རང་གཟུགས་ལྷའིརྣམ་པར་ཤར་བ་ནི་རྗེ་བཙུན་སྤྱན་རས་གཟིགས་ཡིན་
ལ། བདག་གི་དཔལ་ལྡན་བླ་མ་དམ་པ་རྗེ་བཙུན་བློ་བཟང་གྲགས་པ་ཡང་
འཕགས་པ་སྤྱན་རས་གཟིགས་དང་ངོ་བོ་དབྱེར་མེད་ཡིན་པར་ཡུམ་གྱི་མནལ་
ལམ་དུ་དེ་ལྟ་བུའི་མཚན་ལྟས་ཁྱད་པར་ཅན་ཡང་ཡང་བྱུང་ལ། ཡང་རབ་
འབྱམས་རྒྱལ་བ་ཀུན་གྱི་མཁྱེན་རབ་གཅིག་ཏུ་འདུས་པའི་རང་གཟུགས་ལྷའི་
རྣམ་པར་ཤར་བ་ནི་རྗེ་བཙུན་འཇམ་དཔལ་ཡིན་ལ། བདག་གི་དཔལ་ལྡན་བླ་
མ་དམ་པ་རྗེ་བཙུན་བློ་བཟང་གྲགས་པ་ཡང་འཕགས་པ་འཇམ་དཔལ་དང་ངོ་
བོ་དབྱེར་མེད་ཡིན་པར་སངས་རྒྱས་བྱང་སེམས་དུ་མས་ལུང་བསྟན་ཅིང་ཁྱད་
པར་ཡུམ་གྱི་མནལ་ལམ་སོགས་ལའང་དེ་ལྟ་བུའི་མཚན་ལྟས་ཁྱད་པར་ཅན་
གསལ་བར་བྱུང་ལ། ཡང་རབ་འབྱམས་རྒྱལ་བ་ཀུན་གི་མཐུ་སྟོབས་ནུས་པ་
ཐམས་ཅད་གཅིག་ཏུ་འདུས་པའི་རང་གཟུགས་ལྷའི་རྣམ་པར་ཤར་བ་ནི་རྗེ་
བཙུན་གསང་བའི་བདག་པོ་ཡིན་ལ། བདག་གི་དཔལ་ལྡན་བླ་མ་དམ་པ་རྗེ་
བཙུན་བློ་བཟང་གྲགས་པ་ཡང་དཔལ་ཕྱག་ན་རྡོ་རྗེ་དང་ངོ་བོ་དབྱེར་མེད་ཡིན་
པར་ཡབ་ཀྱི་མནལ་ལམ་དུ་དེ་ལྟ་བུའི་མཚན་ལྟས་ཁྱད་པར་ཅན་གསལ་བར་
བྱུང་བས། རབ་འབྱམས་རྒྱལ་བ་ཀུན་གྱི་མཁྱེན་བརྩེ་ནུས་གསུམ་ཐམས་ཅད་
གཅིག་ཏུ་འདུས་པའི་རང་གཟུགས་འཕགས་པ་རིགས་གསུམ་མགོན་པོ་དང་
ངོ་བོ་དབྱེར་མི་ཕྱེད་པའི་དཔལ་ལྡན་བླ་མ་དམ་པ་བཅོམ་ལྡན་འདས་རྗེ་བཙུན་
178

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བློ་བཟང་གྲགས་པ་ཁྱེད་ལ་སྒོ་གསུམ་གུས་པ་ཆེན་པོའི་སྒོ་ནས་གསོལ་བ་
འདེབས་སོ། །དུས་ཐམས་ཅད་དུ་བརྩེ་བ་ཐུགས་རྗེ་ཆེན་པོས་རྗེས་སུ་གཟུང་
དུ་གསོལ་ལོ་སྙམ་དུ་གསོལ་བ་འདེབས་པ་ལ་རྗེ་བླ་མའིཕྱི་སྒྲུབ། ནང་སྒྲུབ།
གསང་སྒྲུབ་ཅེས་པའི་ཐ་སྙད་བཏགས་པ་ཡིན་ནོ།།
དེ་ཡང་ཞི་བའི་ལས་ལྟ་བུར་མཚོན་ན། ཁྱད་པར་དུ་བདག་གམ། བསྒྲུབ་
བྱ་ཆེ་གེ་མོ་སོགས་ཀྱི་སྡིག་སྒྲིབ་ནད་གདོན་སོགས་གང་ཞིག་ཞི་བར་འདོད་
པ་དེ་ཐམས་ཅད་བྱང་ཞིང་དག་པའམ། ཉེ་བར་ཞི་བའི་འཕྲིན་ལས་མཛད་དུ་
གསོལ་ལོ། །ཞེས་སྙིང་ཁོང་རུས་པའི་གཏིང་ནས་གསོལ་བ་ཤུགས་དྲག་ཏུ་
གདབ་ཅིང་།
གཞན་ཡང་གཤིན་རྗེའི་གཤེད་ཀྱི་རྒྱུད་རྟོག་པ་གསུམ་པ་ལས། ལྷ་དང་
དྲང་སྲོང་གི་བཤད་པའི། །རིག་སྔགས་བསླུ་བར་མི་སྲིད་ན། །འདོད་ཆགས་
བྲལ་བས་བསྙད་པ་ཡི། །གསང་སྔགས་སྦྱོར་བ་བསླུ་བ་ནི། །མ་བྱུང་འབྱུང་བར་
མི་འགྱུར་རོ།༨༦ །ཞེས་འཇིག་རྟེན་པའི་ཆགས་ཅན་ལྷ་ཚངས་དབང་སོགས་
དང་། དེ་དག་མཉེས་པར་བྱས་པའི་ལྷ་མིའི་དྲང་སྲོང་རྣམས་ཀྱིས་བྱས་པའི་
རིག་སྔགས་རྣམས་ལའང་འབྲས་བུ་འགྲུབ་པ་མངོན་སུམ་དུ་མཐོང་ན། ཁམས་
གསུམ་གྱི་འདོད་ཆགས་དང་བྲལ་བའི་དྲང་སྲོང་ཆེན་པོ་བཅོམ་ལྡན་འདས་བློ་
བཟང་གྲགས་པས་ཡང་དག་པར་བསྙད་པའི་རིག་སྔགས་འདི་ལ་འབྲས་བུ་
179

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ངེས་པར་འགྲུབ་པ་ལྟ་ཅི་སྨོས་སྙམ་དུ་བླ་མ་ལ་དད་པ་དང་། དེས་གསུངས་པའི་
ལས་སྦྱོར་ལ་ཡིད་ཆེས་ཀྱི་དད་པ་ཤུགས་དྲག་བསྐྱེད་པ་ནི་ལས་སྦྱོར་འགྲུབ་
པའི་རྒྱུའི་གཙོ་བོ་དང་། དེར་མ་ཟད་༨༧ བསྒྲུབ་པར་བྱ་བའི་ལས་སྦྱོར་དང་།
དེ་སྒྲུབ་པར་བྱེད་པ་དང་། སྒྲུབ་པ་པོ་རང་ཉིད་གསུམ་རང་གི་སེམས་ལ་འཆར་
ཚུལ་ཞིབ་ཏུ་བརྟགས་པ་ན། ཕན་ཚུན་ལྟོས་མེད་ཀྱི་ངོ་བོ་ཉིད་ཀྱིས་གྲུབ་པར་
སྣང་བ་ལས་འོས་མེད་པས། དེ་ལྟར་དགག་བྱའི་སྣང་ཚུལ་འཕྱུག་མེད་ངོས་
ཟིན་པ་ན།
བསྒྲུབ་བྱའི་ལས་དེ་སྒྲུབ་པར་བྱེད་པ་དང་། སྒྲུབ་པ་པོ་གཉིས་ལ་མ་ལྟོས་
པར་ངོ་བོ་ཉིད་ཀྱིས་གྲུབ་ན་བྱེད་པ་པོ་མེད་པའི་ལས་སུ་འགྱུར་བ་དང་། སྒྲུབ་
པར་བྱེད་པ་དང་། སྒྲུབ་པ་པོ་གཉིས་ཀྱང་བསྒྲུབ་བྱའི་ལས་ལ་མ་ལྟོས་པར་ངོ་
བོ་ཉིད་ཀྱིས་གྲུབ་ན་ལས་མེད་ཀྱི་བྱེད་པ་པོར་འགྱུར་བས། བྱེད་པ་པོ་ཡིན་
མིན་ཐམས་ཅད་བྱེད་པ་པོར་ཐལ་བ་སོགས་ཀྱི་རྒྱུ་མཚན་ཡང་དག་བློ་ཕུགས་
སུ་བཅུག་སྟེ་འདི་ལྟར་ངོ་བོ་ཉིད་ཀྱིས་གྲུབ་པའི་འཁོར་གསུམ་ཡོད་ལུགས་
གཏན་ནས་མི་འདུག་སྙམ་པའི་ངེས་པ་བསྐྱེད།
དེ་ལྟར་ཕན་ཚུན་ལྟོས་མེད་ཀྱི་འཁོར་གསུམ་མ་གྲུབ་པའི་རྒྱུ་མཚན་
གྱིས་ཕན་ཚུན་ལྟོས་བཏགས་ཙམ་གྱི་འཁོར་གསུམ་ལ་བྱ་བྱེད་ཀྱི་རྣམ་གཞག་
ཐམས་ཅད་ཆེས་འཐད་པས་བཅོམ་ལྡན་འདས་དེ་ཉིད་ཀྱིས་ཀྱང་། རྒྱ་རྫས་
180

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྔགས་ཏིང་འཛིན་འདི་དང་འདི་ལྟ་བུ་ལས་འབྲས་བུ་དེ་དང་དེ་འབྱུང་བར་རྣམ་
གྲངས་དུ་མར་གསུངས་པས་བདག་གི་ལས་ཀྱི་འབྲས་བུ་མྱུར་དུ་མཆིས་པར་
གྱུར་ཅིག་སྙམ་པའི་བདེན་སྟོབས་བརྗོད་པ་དང༌། ལས་གང་ལ་བྱ་བའི་ཡུལ་
གྱིས་མཚོན་པའི་སེམས་ཅན་དེ་དག་སྐྱེ་བ་ནས་ཚེ་རབས་ཐམས་ཅད་དུ་
བདག་ལ་མེད་དུ་མི་རུང་བའི་བདག་གི་ཕན་བདེའི་ལེགས་ཚོགས་སྒྲུབ་པའི་
མཛའ་བཤེས་གཙོ་བོ་དང་། གཞི་ལམ་འབྲས་བུ་གང་གི་གནས་སྐབས་ནའང་
བདག་ལ་མེད་དུ་མི་རུང་བའི་བདག་གི་ཕན་བདེའི་ལེགས་ཚོགས་ཐམས་ཅད་
བདེ་བླག་ཏུ་སྟེར་བའི་ཡིད་བཞིན་གྱི་ནོར་བུ་དང༌། བླ་མ་དང་ལྷག་པའི་ལྷ་
རྣམས་དང་ཁྱད་པར་མེད་པར་བལྟས་ཤིང་། རང་ཡལ་བར་དོར་ནས་གཞན་
གཅེས་པར་བཟུང་སྟེ་ཕྲལ་དུ་འདོད་པའི་དོན་སྒྲུབ་པ་དང་མནར་བའི་ལས་གང་
བྱེད་ཀྱང་ཕུགས་སུ་ཕན་བདེ་རོ་གཅིག་པར་སྦྱོར་བར་འདོད་པའི་་བསམ་པས་
བྱ་བ་རྣམས་ནི་ཞི་སོགས་ལས་རབ་འབྱམས་རྣམས་འགྲུབ་པའི་རྒྱུའི་དོན་པོར་
གཟུང་པར་བྱ་སྟེ། རྟོག་པ་གསུམ་པ་ལས། རང་སེམས་རིན་ཆེན་རྣམ་གཉིས་
འགྱུར། །རིན་ཆེན་གཉིས་ལས་གྲུབ་པ་འབྱུང༌།༨༨ །ཞེས་དང༌། ཆོས་ཉིད་
བསམ་གྱིས་མི་ཁྱབ་པའི། །དོན་ལ་ཐེ་ཚོམ་མེད་པ་ཡི། །མཁས་པ་ལ་ནི་དངོས་
གྲུབ་ཉེ།༨༩ །ཞེས་སོ།།
དེ་ལྟར་གསོལ་བ་བཏབ་པས་བླ་མ་སེམས་དཔའ་གསུམ་བརྩེགས་ཀྱི་
181

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཐུགས་ཀ་ནས་ལྷ་མོ་དཀར་མོ་ཕྱག་ན་བུམ་པ་དཀར་པོ་ཟླ་བ་ལྟ་བུ་བདུད་རྩི་
དཀར་པོས་བཀང་བ་ཐོགས་པ་དཔག་ཏུ་མེད་པ་འཕྲོས་ཏེ། བདག་གམ་བསྒྲུབ་
བྱ་ཟླ་བ་དཀར་པོར་གནས་པ་ལཁྲུ་ས་བྱས་པས་སྡིག་སྒྲིབ་ནད་གདོན་སོགས་
བྱང་ཞིང་དག་ནས་ལུས་ཐམས་ཅད་ཤེལ་གོང་ལྟར་དག་པར་གྱུར་པའི
དམིགས་པ་བྱའོ། །དེས་མཚོན་འཇམ་པོ་གཞན་གཉིས་ལའང་རྒྱས་པར་ལྷ་མོ་
བུམ་པ་བདུད་རྩི་ཟླ་བ་རྣམས་སེར་པོ་དང་། ཚེ་བསོད་དཔལ་འབྱོར་ཤེས་རབ་
རྒྱས་པ་སོགས་སྐབས་དང་སྦྱར། དབང་ལ་ལྷ་མོ་དམར་མོ། ཕྱག་གཡས་པས་
བུམ་པ་དམར་པོ་བདུད་རྩི་དམར་པོས་བཀང་བ་དང་། གཡོན་པ་ན་ལྕགས་ཀྱུ་
ཐོགས་པ་རྣམས་ཀྱིས་བསྒྲུབ་བྱ་ལ་ཁྲུས་བྱས་པས་སྤྱིར་བསྟན་པ་དང་བསྟན་
འཛིན་རྣམས་ལ་མ་གུས་པ་དང་ཁྱད་གསོད་ཀྱི་བསམ་པ་ངན་པ་རྒྱུ་དང་
བཅས་པ་བྱང་བ་དང་། ཁྱད་པར་སྒྲུབ་པ་པོ་རང་ཉིད་ལ་མ་དད་པ་དང་། ལོག་
པར་འཁུ་བ་དང་། ང་རྒྱལ་དང་། ཕྲག་དོག་སོགས་ཀྱིས་ཀུན་ནས་བསླད་པའི་
ལུས་ངག་གི་སྦྱོར་བ་རྩུབ་པ་ཐམས་ཅད་བྱང་ཞིང་དག་ནས། ལྷ་མོ་རྣམས་
ཀྱིས་ཕྱག་གཡོན་པའི་ལྕགས་ཀྱུས་སྙིང་ག་ནས་བཟུང་སྟེ་ཟླ་བ་དམར་པོ་རླུང་
གིས་བསྐྱོད་པའི་སྟེང་དུ་བསྐྱོན་ཏེ་རང་དབང་མེད་པར་ཁྲིད་ཡོང་བ་རྣམས་རང་
གི་མདུན་དུ་སླེབས་པ་ན་རང་ལ་ཆགས་ཤིང་འདུན་པ་དང་དད་གུས་ཀྱི་
བསམ་པས་ལུས་ཐམས་ཅད་ཀྱང་དམར་ལམ་ལམ་དུ་གྱུར་ནས། རང་གིས་ཅི་
182

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གསུང་བཀའ་བཞིན་སྒྲུབ་པར་ཁས་བླང་བར་གྱུར་ཏེ་རང་གི་རྐང་བའི་དྲུང་དུ་
མགོ་བོ་ལྷུང་ཞིང་ཕྱག་འཚལ་བར་གྱུར་པའི་མོས་པ་བྱའོ།།
དྲག་པོ་ལ། བླ་མ་སེམས་དཔའ་གསུམ་བརྩེགས་ཀྱི་ཐུགས་ཀ་ནས་ཁྲོ་
བོ་གཤིན་རྗེའི་གཤེད་ནག་པོ། ཁྲོས་ཤིང་རྔམས་པ་ཕྱག་གཡས་པས་གྲི་གུག་
དང་གཡོན་པས་ཐོད་པ་ཐོགས་པ་དཔག་ཏུ་མེད་པ་འཕྲོས་པ་རྣམས་ཀྱིས། གྲི་
གུག་གིས་བསྒྲུབ་བྱ་རྣམས་ཀྱི་མགོ་ལ་སོགས་པ་ཡན་ལག་ཐམས་ཅད་གཅོད་
ཅིང་སྙིང་ལ་སོགས་པ་དོན་སྣོད་ཐམས་ཅད་ཕྱིར་དྲངས་ཏེ། དེ་ཡང་གྲི་གུག་
བསྒྲུབ་བྱའི་ལུས་ལ་བཏབ་རེས་ཤིང་སྡུག་བསྔལ་མི་བསྐྱེད་པར་བདེ་སྟོང་གི་
ཡེ་ཤེས་ལྷང་ལྷང་བསྐྱེད་པའི་མོས་པ་བྱ་བས་བསྒྲུབ་བྱའི་ལུས་སེམས་ཕྲལ་ཏེ་
ལུས་གྲི་གུག་གིས་དུམ་བུར་གཏུབས་པ་ཐོད་པར་བླུགས་ཏེ་སྦྱངས་རྟོགས་
སྦར་གསུམ་བྱས་ནས་ཞལ་དུ་དམར་ཙིར་ཙིར་གསོལ། སེམས་བདེ་སྟོང་གི་
ངོ་བོར་སོང་བ་མཁའ་སྤྱོད་ཀྱི་གནས་སུ་རིག་པ་འཛིན་པའི་སྐྱེ་བར་ཉིང་
མཚམས་སྦྱར་བའི་མོས་པ་བྱ། བསྒྲུབ་བྱའི་སེམས་བདེ་སྟོང་གི་ངོ་བོར་སོང་
བ་མཁའ་སྤྱོད་དུ་སོང་བའི་མོས་པ་བྱ་བ་ནི་རང་བཟོ་མིན་པར་རྗེ་བླ་མའི་
དགོངས་པ་ལྟར་ཚ་ཁོ་ངག་དབང་གྲགས་པས་རྡོ་རྗེའི་གླུར་བླངས་པ། བརྒྱ་
ཕྱེད་མཁའ་སྤྱོད་གནས་སུ་བཛྲ་མུ ཞེས་པའི་དོན་ཡིན་པས་དྲག་ལས་གཞན་
གྱི་སྐབས་སུའང་དྲན་པར་བྱའོ།།
183

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཁྱད་པར་སྐབས་འདིར་རྒྱས་པ་ལ་ཤེས་རབ་བློ་འཕེལ་གྱི་མན་ངག་ཐུན་
མོང་མ་ཡིན་པ་རྗེ་བཙུན་འཇམ་དཔལ་གྱིས་གྲུབ་ཆེན་དཔའ་བོ་རྡོ་རྗེ་ལ་
གསུངས་པ། སྐུ་ཡིས་ཆེ་ཞིང་གསུང་གིས་གསལ། །ཐུགས་ཀྱིས་མྱུར་དང་
ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་
དང་རྩོམ་པའོ།༩༠།ཞེས་པ་ལྟར་ཉམས་སུ་ལེན་ན། གོང་ལྟར་གསོལ་བ་བཏབ་
པའི་མཚམས་སུ་ཁྱད་པར་བདག་སོགས་སེམས་ཅན་ཐམས་ཅད་ལ་ཤེས་
རབ་ཆེ་བའམ། གསལ་བ། མྱུར་བ། ཟབ་པ། འཆད་པའི་ཤེས་རབ་བམ། རྩོད་
པའི་ཤེས་རབ། རྩོམ་པའི་ཤེས་རབ་བསྐྱེད་པའི་འཕྲིན་ལས་མཛད་དུ་གསོལ།
ཞེས་གསོལ་བ་བཏབ་པས་བླ་མ་སེམས་དཔའ་གསུམ་བརྩེགས་ཀྱི་ཐུགས་ཀ་
ནས་ལྷ་མོ་སེར་མོ་ཕྱག་ན་བུམ་པ་སེར་པོ་བདུད་རྩི་སེར་པོས་བཀང་བ་
ཐོགས་པ་དཔག་ཏུ་མེད་པ་འཕྲོས་པ་རྣམས་ཀྱིས་བདག་དང་སེམས་ཅན་
ཐམས་ཅད་ལ་ཁྲུས་བྱས་པས་ཐོག་མེད་ནས་བསགས་པའི་སྡིག་སྒྲིབ་སྤྱི་དང་།
ཁྱད་པར་ཤེས་རབ་ཆེ་བ་སོགས་སྐྱེ་བ་ལ་སྒྲིབ་བྱེད་ཀྱི་དྲི་མ་ཐམས་ཅད་
དག་ཅིང་།
རང་གཞན་ཀུན་གྱི་ལུས་ཐམས་ཅད་བདུད་རྩིས་གང་། བདུད་རྩིའི་རྡུལ་
ཕྲ་རབ་རྣམས་ལས་རྗེ་བཙུན་འཇམ་དཔལ་གྱི་སྐུ་ཆེ་བ་མཐེབ་ཚིགས་ཙམ་
ནས་ཆུང་བ་རྒྱ་སྲན། མ་ཤ་ནས་འབྲུ། ཡུངས་ཀར། ཏིལ་འབྲུ་ཙམ་གྱིས་ལུས་
184

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཀྱི་སྟོད་སྨད་ཕྱི་ནང་། ཤ་སྐྱི་པགས་མཚམས། རྐང་དང་རུས་པ་ཚུན་ཆད་
ཐམས་ཅད་གང་བའི་འོད་ཟེར་གྱིས་ལུས་ཐམས་ཅད་འགེངས་ཏེ་བླང་དོར་གྱི་
གནས་མཐའ་དག་རང་སྟོབས་ཀྱིས་འབྱེད་ནུས་པའི་ཤེས་རབ་ཆེ་བ་རྗེ་བཙུན་
འཇམ་དཔལ་དང་ཁྱད་པར་མེད་པར་གྱུར་སོང་སྙམ་པའི་མོས་པ་བྱ།
དེ་བཞིན་དུ་བདུད་རྩིའི་རྡུལ་རྣམས་ལས་ཨ་ར་པ་ཙ་ནའི་ཡི་གེ་ཆེ་ཆུང་
གོང་ལྟར་རྣམས་ཀྱིས་ལུས་ཀྱི་ཆ་ཐམས་ཅད་གང་བའི་འོད་ཟེར་གྱིས་ལུས་ཀྱི་
ནང་ཐམས་ཅད་འགེངས་ཏེ། བླང་དོར་གྱི་གནས་ཕྲ་ཞིང་ཕྲ་བ་རྣམས་ཀུ་ཤའི་
རྩེ་མོ་ལྟར་མ་འདྲེས་པར་འབྱེད་ནུས་པའི་ཤེས་རབ་གསལ་བ་དང་། ཡང་
བདུད་རྩིའི་རྡུལ་རྣམས་ལས་དྷཱིཿ་ཡིག་ཆེ་ཆུང་གོང་ལྟར་གྱུར་པས་ལུས་ཀྱི་ཆ་
ཤས་ཐམས་ཅད་གང་བའི་འོད་ཟེར་གྱིས་ལུས་ཀྱི་ནང་ཐམས་ཅད་འགེངས་ཏེ།
གསུང་རབ་ཀྱི་ཚིག་དོན་མཐའ་དག་ལ་མ་རྟོགས་པ་དང་ལོག་པར་རྟོག་པ་ཅི་
དང་ཅི་སྐྱེས་ཀྱང་སྐྱེས་མ་ཐག་ཏུ་འགོག་ནུས་པའི་ཤེས་རབ་མྱུར་བ་དང་།
ཡང་བདུད་རྩིའི་རྡུལ་རྣམས་ལས་ཕྱག་མཚན་གླེགས་རལ་གྱི་རྣམ་པ་ཆེ་
ཆུང་གོང་ལྟར་གྱུར་པས་ལུས་ཀྱི་ཆ་ཐམས་ཅད་གང་བའི་འོད་ཟེར་གྱིས་ལུས་
ཀྱི་ནང་ཐམས་ཅད་འགེངས་ཏེ། གསུང་རབ་ཀྱི་ཚིག་དོན་ཕྲ་ཞིང་གཏིང་དཔག་
པར་དཀའ་བ་རྣམས་ལའང་གཏུགས་པ་མེད་པར་འཇུག་པའི་ཤེས་རབ་ཟབ་
པ་དང་། དེ་བཞིན་དུ་བདུད་རྩིའི་རྡུལ་རྣམས་ལས་གླེགས་བམ་རྐྱང་པ་དང་།
185

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རལ་གྲིའི་འཁོར་ལོ་རྩིབས་དྲུག་པའི་ལྟེ་བར་དྷཱིཿ ཡིག་དང་། རྩིབས་རྣམས་སུ་་
ཨ་ར་པ་ཙ་ནའི་ཡི་གེ་དྲུག་གིས་མཚན་པ་དང་། གླེགས་རལ་སྦྲགས་མའི་རྣམ་
པ་ཆེ་ཆུང་དུ་མས་ལུས་ཀྱི་ཆ་ཤས་ཐམས་ཅད་གང་བའི་འོད་ཟེར་གྱིས་ལུས་
ཀྱི་ནང་ཐམས་ཅད་འགེངས་ཏེ་རིམ་པ་བཞིན་དུ་འཆད་རྩོད་རྩོམ་གསུམ་གྱི་
ཤེས་རབ་ཁྱད་པར་ཅན་སྐྱེས་པའི་མོས་པ་བྱའོ།།
འདི་དག་ནི་དེང་དུས་ཕལ་ཆེར་བློ་གྲོས་ཀྱི་མཐུ་ཤིན་ཏུ་ཆུང་ཞིང་། བློ་
གྲོས་ཅུང་ཟད་རེ་སྐྱེས་པ་རྣམས་ཀྱང་ལོ་ཟླ་ཞག་དུས་རེ་རེ་ཞིང་ཇེ་དམན་ཇེ་
དམན་ལ་སོང་ནས་ན་ཚོད་མཐོན་པོར་སོང་བ་ན་གསུང་རབ་ཀྱི་ཚིག་དོན་གང་
ཡང་དྲན་མི་ནུས་པ་ཤ་སྟག་ཏུ་འགྱུར་བ་ལས། ལོ་ཟླ་ཞག་དུས་བཞིན་དུ་བློ་
གྲོས་ཇེ་མཐོར་འགྲོ་བའི་རིགས་ཤིན་ཏུ་དཀོན་པས་ཅུང་ཟད་སྤྲོས་ཏེ་བྲིས་སོ།།
གདམས་པ་འདིར་འདི་ལྟ་བུའི་ཤེས་རབ་བློ་འཕེལ་གྱི་མན་ངག་ཁྱད་པར་ཅན་
རྣམས་ཡོད་པ་ལ་དགོངས་ནས། བདག་གི་དཔལ་ལྡན་བླ་མ་དེ་ཉིད་ཀྱིས་རང་
ཅག་དགའ་ལྡན་བཀའ་བརྒྱུད་པ་རྣམས་ཀྱིས་འཇིགས་བྱེད་རེ་བཏོན་ནས་ཨ་
ར་པ་ཙ་ཡགས་པོ་བགྲངས། བླ་མ་མཆོད་པ་རེ་བཏོན་ནས་དམིགས་བརྩེ་མ་
ཡགས་པོ་བགྲངས་ན་བློ་གྲོས་ཆེས་ཆེར་འགྲོ་བ་ལ་དཀའ་ཚེགས་མེད་
གསུངས་པ་ལྟར། ཁོ་བོ་ཡང་མན་ངག་འདི་དང་འཇིགས་བྱེད་ཞི་ཁྲོ་སྦྲགས་
སྒྲུབ་ཀྱི་མན་ངག་རྣམས་ལ་ཉམས་ལེན་ཅུང་ཟད་རེ་བྱས་པས་བློ་གྲོས་ཅུང་ཟད་
186

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
འཕེལ་བ་མྱོང་བས་མངོན་སུམ་དུ་གྲུབ་པས་ཡིད་ཆེས་པར་བྱས་ཏེ་ལག་ཏུ་
ལོངས་ཤིག་དང་ཤེས་པར་འགྱུར་རོ།།
ཡང་ཆར་འབེབས་པར་འདོད་ན། གོང་ལྟར་གསོལ་བ་བཏབ་པའི་
མཚམས་ནས། ཁྱད་པར་འཛམ་བུ་གླིང་གི་ཡུལ་ཕྱོགས་སྤྱི་དང་ཁྱད་པར་ཡུལ་
ཕྱོགས་འདིར་འཁོད་པའི་སྐྱེ་འགྲོ་ཐན་པའི་འཇིགས་པས་གདུངས་པ་རྣམས་
སྐྱོབ་པའི་ཕྱིར་དུ་རྩི་བཅུད་ལོ་ཏོག་ཐམས་ཅད་རྒྱས་པར་བྱེད་པའི་ཆར་གྱི
རྒྱུན་བཟང་པོ་མྱུར་དུ་ཕབ་པའི་འཕྲིན་ལས་མཛད་དུ་གསོལ་ལོ་སྙམ་དུ་
གསོལ་བ་བཏབ་པས།
བླ་མ་སེམས་དཔའ་གསུམ་བརྩེགས་ཀྱི་ཐུགས་ཀར་ཉི་གདན་ལ་མཾ་
ཡིག་དམར་སེར་འོད་ཟེར་རབ་ཏུ་འཕྲོ་བའི་ཐིག་ལེའི་ནང་དུ་ཏིང་ངེ་འཛིན་
སེམས་དཔའ་ཧཱུཾ་ཡིག་གིས་མཚན་པའི་མཾ་ཡིག་དང་བཅས་པ་ལས་འོད་ཟེར་
དཔག་ཏུ་མེད་པར་འཕྲོས་པའི་སྣེ་མོ་རྣམས་སུ་རྗེ་བླ་མ་རེ་རེ་བཞུགས་པ་
རྣམས་རྒྱ་མཚོ་ཆེན་པོ་དང་། མཚེའུ་དང་། རྫིང་བུ་དང་། ལྟེང་ཀ་དང༌། ཆུ་
མིག་འབབ་ཆུ་སོགས་ན་གནས་པའི་ཀླུ་ཇི་སྙེད་ཡོད་པ་རྣམས་ཀྱི་སྤྱི་བོར་
བཞུགས་ཏེ་སྐུའི་ཆ་ཐམས་ཅད་ནས་བདུད་རྩིའི་རྒྱུན་བབ་པས། དེརྣམས་ཀྱི་
སྡིག་སྒྲིབ་དང་སྨེ་བཙོག་སོགས་ལས་གྱུར་པའི་ཉེར་འཚེའི་རིགས་རྣམས་དང་།
ཞེ་སྡང་། སེར་སྣ། ཕྲག་དོག་སོགས་ལས་གྱུར་པའི་བསམ་ངན་སྦྱོར་རྩུབ།
187

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནམ་མཁའ་ལྡིང་དང་། བྱེ་ཚན་སོགས་ཀྱི་འཇིགས་པ་ཐམས་ཅད་ཉེ་བར་ཞི་
ནས་བདེ་སྐྱིད་ཕུན་སུམ་ཚོགས་པར་གྱུར་ཏེ། རྗེ་བླ་མར་སྙིང་ནས་གུས་པ་
དང་དད་པ་ཤུགས་དྲག་སྐྱེས་ཏེ། ངག་ནས་གསོལ་བ་འདེབས་པ་དང་། ལུས་
ཀྱིས་ཕྱག་འཚལ་བ་དང་། མཆོད་པ་འབུལ་བ་དང་། བསྐོར་བ་བྱས་པར་མོས་
པ་དང་། ཡང་རྗེ་བླ་མ་དེརྣམས་སེམས་ཅན་རེ་རེའི་སྤྱི་བོར་བཞུགས་ཏེ་བདུད་
རྩིའི་རྒྱུན་ཕབ་པས་ཐོག་མེད་ནས་བསགས་པའི་སྡིག་སྒྲིབ་སྤྱི་དང་། ཁྱད་པར་
བཙའ་ཐན་སད་སེར་སོགས་ལས་གྱུར་པའི་མུ་གེ་ལ་ལོངས་སྤྱོད་འགྱུར་གྱི་
ལས་ངན་འབྲས་བུ་དང་བཅས་པ་བྱང་ཞིང་དག་ནས། རྩི་བཅུད་ལོ་ཏོག་
སོགས་འཕེལ་ཞིང་རྒྱས་པའི་དཔལ་འབྱོར་ཕུན་ཚོགས་ལ་རོལ་པའི་བསོད་
ནམས་ཅན་དུ་གྱུར་པའི་མོས་པ་བྱ།
ཡང་བླ་མ་སེམས་དཔའ་གསུམ་བརྩེགས་ཀྱི་ཐུགས་ཀའི་མཾ་ཡིག་ཧཱུཾ་
དང་བཅས་པ་ལས་འོད་ཟེར་དཔག་ཏུ་མེད་པ་འཕྲོས་ཏེ། རྩི་བཅུད་ལོ་ཐོག་
སོགས་རྒྱས་པ་ལ་བར་དུ་གཅོད་པར་བརྩམས་པའི་འབྱུང་པོ་མི་མིན་སྡེ་
བརྒྱད་སོགས་དང་། ཁྱད་པར་སྤྲིན་འཐོར་བར་བྱེད་པའི་རླུང་ལྷའི་ཚོགས་ལ་
ཕོག་པས་སྐད་ཅིག་དེ་ཉིད་ལ་བསམ་ངན་སྦྱོར་རྩུབ་ཐམས་ཅད་ཞི་ནས་ཆར་
འབེབ་པའི་མཐུན་རྐྱེན་སྒྲུབ་པའི་མོས་པ་དང་། ཐན་པ་བསྐྱེད་པའི་སེམས་མེད་
ཀྱི་འགལ་རྐྱེན་རྣམས་ལ་ཕོག་པས་རྩྭ་སྦུར་མེ་དཔུང་ཆེན་པོ་དང་འཕྲད་པ་
188

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བཞིན་དུ་གཏན་མེད་དུ་བསྲེག་པའི་མོས་པ་བྱ། ཡང་འོད་ཟེར་དེ་རྣམས་ཀླུའི་
ཚོགས་ཐམས་ཅད་ལ་ཕོག་པས་ཤེས་རྒྱུད་བསྐུལ་ཏེ་ཆར་འབེབ་པ་ལ་དགའ་
སྤྲོ་ཆེན་པོ་དང་བཅས་ཏེ་ནམ་མཁར་འཕགས་ཏེ། དབང་པོའི་སྒོ་དང་བ་སྦུའི་སྒོ་
ཐམས་ཅད་ནས་སྤྲིན་གྱི་ཕུང་པོ་དྲག་ཏུ་དབྱུང་སྟེ་གནོད་པ་མེད་པའི་འབྲུག་སྒྲ་
ཟབ་མོ་དང་བཅས་པའི་ཆར་གྱི་རྒྱུན་བཟང་པོ་ཕབ་པས། རྩི་བཅུད་ལོ་ཐོག་
ཐམས་ཅད་རྒྱས་པའི་མོས་པ་བྱ། ཡང་འཁོར་ལོ་ལ་བརྟེན་པའི་ལས་ཚོགས་
སྒྲུབ་ན།
བླ་མ་སེམས་དཔའ་གསུམ་བརྩེགས་ཀྱི་ཐུགས་ཀའི་དྷཱིཿཡིག་ལས་འོད་
ཟེར་འཕྲོས་ཏེ། འཁོར་ལོའི་དྷཱིཿ ཡིག་ལ་ཕོག་པས་དེ་ལས་འོད་ཟེར་འཕྲོས་ཏེ་
རྩིབས་ཀྱི་ཧཱུཾ་ཡིག་ལ་ཕོག་པས་དེ་རྣམས་ཁྲོ་བོ་བཅུར་གྱུར། དེ་རྣམས་ཀྱི་སྐུ་
ལས་འོད་ཟེར་འཕྲོས་མཐའི་དམིགས་བརྩེ་མའི་སྔགས་ཕྲེང་ལ་ཕོག་སྟེ། དེ་
རྣམས་ལས་འོད་ཟེར་དང་རྗེ་བླ་མའི་སྐུའི་སྤྲོ་བསྡུ་སྔར་བཞིན་བྱ།དེ་ལྟར་བྱས་
ཀྱང་བགེགས་ཀྱི་ཆོ་འཕྲུལ་གྱིས་འབབ་ཏུ་མ་འདོད་ན་དྲག་པོའི་དམིགས་པ་བྱ་
རྒྱུ་ཡོད་དོ། །
འདི་དག་ནི་དེང་སང་ཕལ་ཆེར་གཞན་དོན་ལྟར་སྣང་རེ་ལ་འཇུག་པ་ན།
རང་གི་དགེ་སྦྱོར་གྱི་འཕྲོ་རྒྱང་བསྐྱུར་བྱེད་པ་མང་དུ་སྣང་བས་རང་གི་དགེ་
སྦྱོར་གྱི་ཞོར་ལས་གཞན་དོན་དངོས་སུ་སྒྲུབ་ལུགས་ཀྱི་མན་ངག་ཡིན་པས་
189

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གསལ་བར་བཀོད་དོ།།
ཚུལ་དེ་ཡང་བདག་གི་དཔལ་ལྡན་བླ་མ་དེ་ཉིད་ཀྱིས་དེང་སང་ལམ་རིམ་
བསྒོམ་པ་ཕལ་ཆེར་ཡང་གཞན་གྱིས་ཚེ་སྒྲུབ་འདྲ་བྱེད་རོགས་ཀྱི་བསྐུལ་མ་
བྱུང་བ་ན། རང་གི་དགེ་སྦྱོར་གྱི་འཕྲོ་བཤོལ་ཏེ་ཚེ་ཆོག་འདྲ་འདོན། ཚེ་
གཟུངས་འདྲ་བགྲང་གིན་འདུག་པ་སྣང་སྟེ། གཞན་དོན་བྱེད་དགོས་བྱུང་ནའང་
ལམ་རིམ་སྐྱོང་བའི་སྟེང་ནས་བྱེད་ཆོག་པ་ལ་གནད་མ་གོ་བ་ཡིན་གསུངས་
ནས་ལམ་རིམ་གྱི་སྟེང་ནས་ལས་རབ་འབྱམས་རྣམས་སྒྲུབ་རྒྱུ་ཡོད་པའི་
ཁུངས་རྗེ་བླ་མའི་ཉམས་མགུར་དུ། སྐྱེ་དགུའི་རེ་བ་མ་ལུས་སྐོང་བས་ན། །
གདམས་པ་རིན་ཆེན་དབང་གི་རྒྱལ་པོ་སྟེ། ༩༡ །ཞེས་གསུངས་པ་དྲངས་ནས།
བྱིན་རླབས་སྤུངས་ཞུར། ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་
ཞི་བར་བྱིན་གྱིས་བརླབ་ཏུ་གསོལ། །ཞེས་པའི་སྐབས་ཞི་རྒྱས་དབང་དྲག་གི་
དམིགས་པའི་ཁ་བསྒྱུར་བྱེད་ལུགས་གསལ་བར་སྩལ་བ་ལ་བརྟེན་ནས་ཁོ་བོ་
ཡང་གོང་དུ་བསྙད་པ་ལྟར་ལག་ཏུ་བླངས་བ་བཞིན་བྲིས་སོ། །
དེ་ལྟར་ལས་ཚོགས་སྒྲུབ་པ་དང་མ་འབྲེལ་ཚེ་བཤེས་གཉེན་བསྟེན་ཚུལ་
གྱི་བདུད་རྩི་འབེབས་སྦྱངས་བྱས་པ་ཙམ་གྱིས་ཆོག་གཞན་ཡང་འདིའི་སྐབས་
སུ་དམིགས་བརྩེ་མ་དགུ་སྐོར་གྱི་དམིགས་པ་ཐུན་མོང་བ་དང་། ཐུན་མོང་
མིན་པ་གཉིས་ཡོད་པའི་དང་པོ་ནི། བླ་མ་སེམས་དཔའ་གསུམ་བརྩེགས་ཀྱི་
190

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྤྱི་བོར། དབུ་ཐོད་ཀྱི་འོག་ཀླད་རྒྱས་ཀྱི་སྟེང་དུ་ཕྱི་འཇམ་དབྱངས་ཨ་ར་པ་ཙ་
ན། དེའི་ཐུགས་ཀར་ནང་འཇམ་དཔལ་ཡེ་ཤེས་སེམས་དཔའ། དེའི་ཐུགས་
ཀར་གསང་བ་འཇམ་དཔལ་གསང་སྒྲུབ་སྟེ་འཇམ་དབྱངས་གསུམ་བརྩེགས།
བླ་མའི་མགྲིན་པའི་ཨོ་ལ་མདུད་ཀྱི་ཐད་ནང་དུ་ཕྱི་སྤྱན་རས་གཟིགས་ཁ་སར་
པ་ཎི།དེའི་ཐུགས་ཀར་ནང་སྤྱན་རས་གཟིགས་ཕྱག་བཞི་པ།དེའི་ཐུགས་ཀར་
གསང་བ་སྤྱན་རས་གཟིགས་རྒྱལ་བ་རྒྱ་མཚོ་སྟེ་སྤྱན་རས་གཟིགས་གསུམ་
བརྩེགས། བླ་མའི་ཐུགས་ཀའི་ནང་དུ་ཕྱི་ཕྱག་རྡོར་གོས་སྔོན་ཅན།དེའི་ཐུགས་
ཀར་ནང་ཕྱག་རྡོར་འབྱུང་པོ་འདུལ་བྱེད། དེའི་ཐུགས་ཀར་གསང་བ་ཕྱག་རྡོར་
འཁོར་ལོ་ཆེན་པོ་སྟེ་ཕྱག་རྡོར་གསུམ་བརྩེགས་ཏེ་སེམས་པ་དགུ་བརྩེགས་སུ་
བསྒོམ་པ་ཡིན་ཞེས་ལྐོག་ཏུ་གསུངས།
ཡང་ཐུན་མོང་མ་ཡིན་པའི་སེམས་དཔའ་དགུ་རྩེགས་ཀྱི་མན་ངག་ལྐོག་
ཏུ་ཞུས་པར། སྐུ་འཇམ་དཔལ་ཅི་གཅིག་གི་སྒྲུབ་པ། གསུང་འཇམ་དཔལ་ཅི་
གཅིག་གི་སྒྲུབ་པ། ཐུགས་འཇམ་དཔལ་ཅི་གཅིག་གི་སྒྲུབ་པ་ཞེས་སོགས་
སྔོན་ཆད་གླེགས་བམ་གང་ནའང་མ་གྲགས་པའི་བསྡུ་དོན་འགའ་རེ་གསུངས་
ནས་འདི་གཞན་དང་མི་འདྲ་ལྷ་དགུ་ཀ་འཇམ་དབྱངས་ཤ་སྟག་ཡིན་དེང་སང་
འདིའི་མན་ངག་བོད་དུ་ཆད་ཡོད་པ་འདྲ་གསུངས་ཏེ། དེ་སྐབས་ཁོ་བོ་གྲྭ་སར་
ལྷགས་པ་འགམ་པའི་སྐབས་སུ་མཆིས་པས་ཉམས་ལེན་གང་ཡང་མེད་པར་
191

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མན་ངག་ཟབ་མོ་རྩད་གཅོད་ཁུལ་བྱ་བས། བླ་མས་ཐུགས་ཁྲེལ་གནང་དོགས་
ཀྱིས་ཡང་སྐྱར་ཞུ་མ་ཕོད། ཕྱིས་སུ་རི་ཁྲོད་འགྲིམ་པའི་སྐབས་སུ་ནི་རེ་ཞིག་
སྐྱེས་བུ་གསུམ་གྱི་ལམ་རིམ་གྱི་བགེགས་སེལ་བོགས་འདོན་འབའ་ཞིག་རྩད་
གཅོད་པར་འབྱམས་པའི་ངང་དུ་ལུས་པས་མ་ཐོབ་ཀྱང་། སྙན་བརྒྱུད་ཀྱི་མན་
ངག་གི་བདག་པོར་ཁས་འཆེས་པ་དག་ལ་འདི་འདྲ་ཡོད་དོ་ཞེས་མཚོན་པ་
ཙམ་མོ། །ཐུན་མོང་མིན་པ་འདི་ལྟ་ཅི་སྨོས། ཐུན་མོང་བ་དེ་ཙམ་ཡང་དེ་སང་
སུ་རུང་རུང་ལ་བཞུགས་པར་མི་སྣང་བས་མན་ངག་གི་རྒྱུན་ཆད་པར་དོགས་
པས་ཕངས་པ་མེད་པར་བྲིས་སོ།།
དེ་ནས་འདུལ་བ་ནས་གསུངས་པའི་མཁན་སློབ་ཀྱི་མཚན་ཉི༴
པར་བསམ་པའི་སྒོ་ནས་གསོལ་བ་འདེབས་པ་ནི།
ཡོན་ཏན་འབྱུང་གནས་ཚུལ་ཁྲིམས་རྒྱ་མཚོ་ཆེ། །ཞེས་སོགས་དང་།
ཕར་ཕྱིན་ཐེག་པ་ནས་གསུངས་པའི་ཐེག་ཆེན་གྱི་དགེ་བའི་བཤེས་གཉེན་གྱི་
མཚན་ཉིད་དང་ལྡན་པར་བསམ་པའི་སྒོ་ནས་གསོལ་བ་འདེབས་པ་ནི།
གང་དང་ལྡན་ན་བདེ་བར་གཤེགས་པའི་ལམ། །ཞེས་སོགས་དང་། རྒྱུད་
སྡེ་ནས་གསུངས་པའི་རྡོ་རྗེ་སློབ་དཔོན་གྱི་མཚན་ཉིད་དང་ལྡན་པར་བསམ་
པའི་སྒོ་ནས་གསོལ་བ་འདེབས་པ་ནི།
སྒོ་གསུམ་ལེགས་སྡོམ་བློ་ཆེན་བཟོད་ལྡན་དྲང༌། །ཞེས་སོགས་ཏེ་གོང་
192

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གི་མཚན་སྔགས་གསོལ་འདེབས་དང་འདི་དག་ནི་འཇིག་རྟེན་དང་འཇིག་རྟེན་
ལས་འདས་པའི་དགེ་ལེགས་ཐམས་ཅད་ཀྱི་རྩ་བ་དད་པ་སྦྱོང་བའི་ཆོས་སྐོར་
དུ་འདུ་ལ། དེ་ནས་སྔར་བྱོན་གྱི་སངས་རྒྱས་བྱང་སེམས་སུས་ཀྱང་དོན་
མཛད་པར་མ་ནུས་པ་སྙིགས་མ་ལས་ཀྱང་ཆེས་སྙིགས་མར་ལུས་པའི་དམུ་
རྒོད་འདུལ་དཀའ་བ་བདག་ཅག་ལ། བདེ་བར་གཤེགས་པའི་ལམ་བཟང་བྱང་
ཆུབ་ལམ་གྱི་རིམ་པ་རྣམས་ཐུགས་བརྩེ་བ་ཆེན་པོས་ཚུལ་བཞིན་དུ་འདོམས་
པར་མཛད་པའི་བཀའ་དྲིན་རྗེས་སུ་དྲན་པའི་གསོལ་འདེབས་ནི།
སངས་རྒྱས་གྲངས་མེད་བྱོན་པས་མ་ཐུལ་བའི། །ཞེས་སོགས་དང་།
བཅོམ་ལྡན་འདས་ཐུགས་རྗེ་ཅན་དེ་ཉིད་ཀྱིས་དཀའ་བ་བརྒྱ་ཕྲག་གིས་བསྒྲུབ་
ཅིང་འགྲོ་བ་ཡོངས་ཀྱི་ཕན་བདེ་འབྱུང་བའི་གནས་གཅིག་པུ་ཐུབ་པའི་བསྟན་
པ་དེ་ཡང་བཅོམ་ལྡན་འདས་ཉིད་ཀྱིས་སྐུའི་བཀོད་པ་ཉེ་བར་བསྡུས་པའི་རྗེས་
སུའང་བསྟན་པའི་གཏད་རབས་བདུན་པོ་རྣམས་ཀྱིས་ཐབས་དུ་མས་འཛིན་
སྐྱོང་སྤེལ་བར་མཛད་དེ་སེམས་ཅན་གྲངས་མེད་པ་གཅིག་སྨིན་གྲོལ་གྱི་ལམ་
ལ་བཀོད་དེ། ཁྱད་པར་དགྲ་བཅོམ་ཉེར་སྦས་ཀྱིས་དགེ་སློང་དགྲ་བཅོམ་པའི་
འབྲས་བུར་བཀོད་པ་རྣམས་ཀྱིས་སོ་ཤིང་སོར་བཞི་པ་རེ་དོར་བས་འདོམ་
བཅོ་བརྒྱད་ཟབ་པའི་བུག་པ་ཞིག་ཕྱུར་བུར་གང༌། དེའི་རྗེས་སུ་སེམས་ཅན་
རྣམས་ཀྱི་བསོད་ནམས་དམན་པའི་དབང་གིས་བསྟན་པ་སྤྱི་དང་ཁྱད་པར་
193

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཐེག་ཆེན་གྱི་བསྟན་པ་ཉམས་པའི་རྐྱེན་ངན་ལྷག་པར་བདོ་བ་ལ། ཤིང་རྟ་ཆེན་
པོ་ཀླུ་སྒྲུབ།ཐོགས་མེད་སོགས་མཁས་གྲུབ་དུ་མས་ཉིད་ཀྱི་སྐུ་དང་སྲོག་ལའང་
མི་གཟིགས་པར་བསྟན་པ་ཉམས་པ་རྣམས་གསོས། གནས་པ་རྣམས་སྤེལ་
ཞིང་ཡུན་རིང་དུ་གནས་པའི་ཐབས་ཚུལ་དུ་མས་སེམས་ཅན་མང་པོར་མཐོ་
རིས་དང་ཐར་པའི་སྲོག་སྩལ། བོད་གངས་ཅན་འདིར་ཡང་ཆོས་རྒྱལ་ལོ་པཎ་
རྣམས་ཀྱིས་ཉིད་ཀྱི་སྐུ་དང་སྲོག་དང་ལོངས་སྤྱོད་གང་ལའང་མི་གཟིགས་པར་
རྒྱལ་བའི་བསྟན་པའི་སྲོལ་སྔར་མེད་གསར་དུ་གཙུགས་ཤིང་ཡུན་རིང་དུ་
གནས་པའི་ཐབས་ཚུལ་དུ་མས་འགྲོ་བ་རྣམས་ཕན་བདེའི་དཔལ་ལ་སྦྱོར་དུ་
ཟིན་ཀྱང་། སྙིགས་མའི་སེམས་ཅན་རྣམས་ཀྱི་བསོད་ནམས་ཀྱིས་རྒྱལ་བའི་
བསྟན་པར་ལོག་པར་སྤྱོད་པའི་སྐྱོན་མང་དུ་བྱུང་བ་རྣམས་མཁས་མཆོག་པད་
མའི་ངང་ཚུལ་དང་། མཉམ་མེད་ཇོ་བོ་ཆེན་པོ་དང་། རང་ཅག་རྣམས་ཀྱི་འདྲེན་
པ་བླ་ན་མེད་པ་ཤར་ཙོང་ཁ་པ་ཡབ་སྲས་བརྒྱུད་པར་བཅས་པ་རྣམས་ཀྱིས་
རིམ་པ་བཞིན་དུ་དག་ཐེར་མཛད་ནས་རྒྱལ་བའི་བསྟན་པ་གསེར་སྦྱངས་བཙོ་
མ་ལྟར་བསྲེ་སླད་ཀུན་དང་བྲལ་ཞིང་། བསྟན་པ་དྲི་མ་མེད་པར་ཐོས་བསམ་
སྒོམ་པར་མཛད་པའི་སྐྱེས་བུ་དམ་པས་འཛིན་མའི་ཁྱོན་ཐམས་ཅད་གང་བར་
གྱུར་ཀྱང་། རང་ཅག་སྙིགས་མ་ལས་ཀྱང་ཆེས་སྙིགས་མར་གྱུར་པ་རྣམས་
སྐྱེས་བུ་དམ་པ་དེ་དག་སུས་ཀྱང་དོན་མཛད་པར་མ་ནུས་པ་མགོན་མེད་
194

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྐྱབས་མེད་དུ་གྱུར་ཅིང་།
ལྷག་པར་དེང་དུས་རྒྱལ་བའི་བསྟན་པ་ཡང་འཆི་ལྟས་ཀྱིས་ཟིན་པའི་ལྷ་
དང་འདྲ་བར་སུས་ཀྱང་བདག་ཏུ་མི་བཟུང་བར་ཆེས་ཆེར་ཉམས་དམས་པར་
གྱུར་པ་ན། བསྟན་པ་ཉམས་པ་དང་སྙིགས་མའི་སེམས་ཅན་མགོན་སྐྱབས་
མེད་པར་གྱུར་པ་རྣམས་ལ་ལྷག་པར་ཡང་ཐུགས་བརྩེ་བ་ཆེན་པོས་མ་བཟོད་
ནས། རྒྱལ་བའི་མཛད་པ་ཐམས་ཅད་ཀྱི་ནང་ནས་མཛད་པ་མཆོག་ཏུ་གྱུར་པ་
གསུང་གི་མཛད་པ། བཀའ་མདོ་རྒྱུད་དགོངས་འགྲེལ་དང་བཅས་པ་རྣམས་
སྦས་གསང་མེད་པར་གོ་སླའི་ངག་གིས་ཚུལ་བཞིན་འདོམས་པར་མཛད་པས།
བདག་འདྲ་དུད་འགྲོ་དང་ཁྱད་པར་མེད་པ་རྣམས་ཀྱང་གསུང་རབ་མདོ་རྒྱུད་
རྣམས་ཐོས་བསམ་སྒོམ་གསུམ་དགའ་མགུར་བྱར་ཡོད་པ་འདི་འདྲའི་སྐུ་དྲིན་
ནི་ངས་ཅི་འདྲ་བགྱི་ན་འཇལ་ཐབས་ཡོད་སྙམ་དུ་མིག་ནས་མཆི་མ་འཁྲུག་ཅིང་
ལུས་ཀྱི་བ་སྤུ་གཟིངས་པའི་ཚད་ཙམ་དུ་གུས་པ་བསྐྱེད་དེ་གསོལ་བ་འདེབས་
པ་ནི། ཐུབ་པའི་ཉི་མ་དུས་ཀྱིས་ནུབ་གྱུར་ཏེ། །ཞེས་སོགས་དང༌།
ཡང་སྙིགས་དུས་སྡིག་པ་ཚན་ཆེན་གྱིས་ཤེས་རྒྱུད་གང་ཞིང་། བསོད་
ནམས་ཤིན་ཏུ་དམན་པའི་སློབ་མ་རྣམས་ཀྱི་སྡིག་པ་ངང་གིས་སྦྱང་ཞིང་བསོད་
ནམས་བདེ་བླག་ཏུ་རྫོགས་པར་བྱེད་པ་ལའང་དུས་གསུམ་ཕྱོགས་བཅུར་
བཞུགས་པའི་རྒྱལ་བ་ཐམས་ཅད་ལས་ཀྱང་། གང་གི་བ་སྤུའི་ཁུང་བུ་རེ་རེའི་
195

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནུས་པ་ཤིན་ཏུ་ཆེའོ་སྙམ་དུ་བཀའ་དྲིན་དྲན་པའི་གསོལ་འདེབས་ནི།
དུས་གསུམ་ཕྱོགས་བཅུའི་རྒྱལ་བ་ཐམས་ཅད་ལས། །ཞེས་སོགས་དང་།
ཡང་སར་གནས་ཀྱི་སེམས་དཔའ་ཆེན་པོ་རྣམས་དང་། ཉན་རང་དགྲ་བཅོམ་
པ་བདག་ཉིད་ཆེན་པོ་རྣམས་ཀྱིས་ཀྱང་མངོན་སུམ་དུ་མཇལ་མི་ནུས་པ།
གསང་གསུམ་མི་ཟད་རྒྱན་གྱི་འཁོར་ལོ་རྣམས་ཀྱང་། བདག་འདྲ་ཐ་མལ་པ་
རྣམས་ཀྱི་དབང་པོའི་སྤྱོད་ཡུལ་དང་འཚམས་པར་བསྟན་ཏེ་མཇལ་རྒྱུ་ཡོད་པ་
ནི་བཀའ་དྲིན་ཤིན་ཏུ་ཆེའོ་སྙམ་དུ་གསོལ་བ་འདེབས་པ་ནི།
བདེ་གཤེགས་སྐུ་གསུམ་རྒྱན་གྱི་འཁོར་ལོ་ནི། །ཞེས་སོགས་ཏེ། འདི་
དག་ནི་བཀའ་དྲིན་རྗེས་སུ་དྲན་པའི་གུས་པ་བསྐྱེད་པའི་ཆོས་སྐོར་དུ་འདུའོ།།
དེ་ནས་བླ་མའི་ཕུང་ཁམས་སྐྱེ་མཆེད་སོགས་ཀྱང་ལྷ་དང་ལྷ་མོའི་རང་
བཞིན་ཏེ། བླ་མ་མཆོག་གསུམ་མ་ལུས་འདུས་པའི་བདག་ཉིད་དུ་བསམ་སྟེ་
གསོལ་བ་འདེབས་པ་ནི།
ཁྱོད་ཀྱི་ཕུང་ཁམས་སྐྱེ་མཆེད་ཡན་ལག་རྣམས། །ཞེས་སོགས་དང་། བླ་
མ་ཟུང་འཇུག་དང་པོའི་མགོན་པོ་རིགས་ཀུན་གྱི་བདག་པོ་དྲུག་པ་རྡོ་རྗེ་འཆང་
གི་བདག་ཉིད་དུ་བསམ་སྟེ་གསོལ་བ་འདེབས་པ་ནི།
ཀུན་མཁྱེན་ཡེ་ཤེས་རོལ་པ་ལས་བྱུང་བའི། །ཞེས་སོགས་དང༌། བླ་མ་
རྟེན་བརྟེན་པའི་དཀྱིལ་འཁོར་ཐམས་ཅད་ཀྱི་བྱེད་པོ་བདེ་ཆེན་ཆོས་སྐུའི་
196

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བདག་ཉིད་དུ་བསམ་སྟེ་གསོལ་བ་འདེབས་པ་ནི།
སྒྲིབ་མེད་ལྷན་སྐྱེས་དགའ་བའི་རོལ་པ་དང་། །ཞེས་སོགས་ཏེ། འདི་དག་
ནི་རྩ་བ་དད་པ་སྦྱང་བའི་ཆོས་སྐོར་དུ་འདུའོ། །ཡང་ན་བདེ་གཤེགས་སྐུ་
གསུམ་ཞེས་སོགས་དང་། ཁྱོད་ཀྱི་ཕུང་ཁམས་ཞེས་སོགས་བླ་མ་སྤྲུལ་སྐུ་དང་།
ཀུན་མཁྱེན་ཡེ་ཤེས་ཞེས་སོགས་ལོངས་སྐུ་དང་། སྒྲིབ་མེད་ལྷན་སྐྱེས་
ཞེས་སོགས་ཆོས་སྐུའི་བདག་ཉིད་དུ་བལྟ་ཚུལ་དང་། གཞན་ཡང་བདེ་
གཤེགས་སྐུ་གསུམ་ཞེས་སོགས་བླ་མའི་ཕྱིའི་ཡོན་ཏན་དང་།
ཁྱོད་ཀྱི་ཕུང་ཁམས་ཞེས་སོགས་ནང་གི་ཡོན་ཏན་དང་། ཀུན་མཁྱེན་ཡེ་
ཤེས་ཞེས་སོགས་གསང་བའི་ཡོན་ཏན་དང་། སྒྲིབ་མེད་ལྷན་སྐྱེས་ཞེས་
སོགས་དེ་ཁོ་ན་ཉིད་ཀྱི་ཡོན་ཏན་བསམ་པའི་དད་པ་བསྐྱེད་ཚུལ་སོགས་དབྱེ་
བསྡུ་ཤིན་ཏུ་མང་ངོ་། །ཡོན་ཏན་འདི་དག་ལ་ཕུ་ཐག་ཆོད་པའི་གོ་བ་འཚོལ་བ་
འདོད་ན་བླ་མ་དམ་པ་ཚུལ་བཞིན་དུ་བསྟེན་ནས་དེའི་མན་ངག་གིས་མདོ་རྒྱུད་
རྣམས་ལ་ཞིབ་ཏུ་བལྟ་དགོས་ཀྱི་ཅུང་ཟད་ཙམ་གྱི་ཚིམ་པར་མི་བྱའོ།།
དེ་ནས་ལག་པ་གཉིས་ཀྱིས་བླ་མའི་ཞབས་གཉིས་སུ་ཙིར་གྱིས་འཇུས་
ཤིང་ཞབས་ལ་སྤྱི་བོས་གཏུག་པར་མོས་ཏེ་རྩེ་གཅིག་ཏུ་ཕུར་ཚུགས་གསོལ་
འདེབས་བྱ་བ་ནི།
ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །ཞེས་
197

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སོགས་ཏེ། དཔལ་ལྡན་བླ་མ་ཁྱོད་ནི་སྐྱབས་གནས་མ་ལུས་པ་འདུས་པའི་
བདག་ཉིད་ཡིན་པས། བདག་ཀྱང་བྱང་ཆུབ་སྙིང་པོའི་བར་དུ་ཁྱོད་ལས་གཞན་
པའི་སྐྱབས་གཞན་མི་འཚོལ་བས་ཚེ་འདི་དང་འཆི་ཁ་བར་དོ་ཕྱི་མའི་སྐྱེ་བའི་
གནས་སྐབས་ཐམས་ཅད་དུ་སྐད་ཅིག་ཀྱང་གཡེལ་བ་མེད་པར་ཐུགས་རྗེའི་
ལྕགས་ཀྱུས་གཟུང་དུ་གསོལ། གཞན་ཡང་ཁྱོད་ནི་བླ་མ་ཐམས་ཅད་འདུས་
པའི་བདག་ཉིད་ཡིན་པས་བདག་དང་འགྲོ་བ་ཐམས་ཅད་སྲིད་ཞིའི་འཇིགས་པ་
མཐའ་དག་ལས་སྒྲོལ་དུ་གསོལ་ལོ། ཁྱོད་ནི་ཡི་དམ་ཐམས་ཅད་XXX བདག་
དང་འགྲོ་བ་ཐམས་ཅད་ལ་མཆོག་ཐུན་མོང་གི་དངོས་གྲུབ་ཐམས་ཅད་སྩལ་དུ་
གསོལ་ལོ། ཁྱོད་ནི་མཁའ་འགྲོ་ཐམས་ཅད་XXXབདག་སོགས་འགྲོ་བ་ཐམས་
ཅད་ཀྱི་གཏན་གྱི་མདུན་མ་སྒྲུབ་པའི་གྲོགས་མཛད་དུ་གསོལ་ལོ། ཁྱོད་ནི་
ཆོས་སྐྱོང་ཐམས་ཅད་XXX.བདག་སོགས་འགྲོ་བ་ཐམས་ཅད་རྐྱེན་ངན་བར་
ཆད་ཐམས་ཅད་ལས་བསྲུང་དུ་གསོལ་ལོ་ཞེས་སྙིང་ཁོང་རུས་པའི་གཏིང་
ནས་གསོལ་བ་འདེབས་པའོ།།
དེ་ནས་དབང་བཞི་བྱིན་རླབས་ཀྱི་ཚུལ་དུ་ཞུ་བ་ནི། དེ་ལྟར་ལན་གསུམ་
གསོལ་བ་བཏབ་པའི་མཐུས། །ཞེས་སོགས་ཏེ། ཏིང་ངེ་འཛིན་གྱི་དབང་བཞི་
ལེན་ཚུལ་མདོར་བསྡུས་ཙམ་ཞིག་བྱེད་ན་རྩ་བའི་ཚིག་རིས་དང་བསྟུན་ཏེ་བྱ།
རྒྱས་པར་སྤྲོ་ན། རྗེ་བླ་མའི་མན་ངག་ཐུགས་སྲས་རྣམས་ཀྱི་སྙན་ནས་སྙན་དུ་
198

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བརྒྱུད་པ་རྟོགས་ལྡན་པས་ཟིན་བྲིས་སུ་བཀོད་པ་ལྟར་རམ། ཡང་ན་མཎྜལ་
ཕུལ་ཏེ། སྐྱབས་གནས་ཀུན་འདུས་ཀྱི་ངོ་བོ་བླ་མ་རྡོ་རྗེ་འཆང་ཁྱོད་ཀྱིས་བདག་
ལ་བུམ་པའི་དབང་བསྐུར་དུ་གསོལ་ལོ། །ཞེས་གསོལ་བ་བཏབ་པས། བླ་མ་
ཐུབ་དབང་རྡོ་རྗེ་འཆང་བློ་བཟང་གྲགས་པའི་ཐུགས་ཀའི་ཡེ་ཤེས་སེམས་
དཔའ་རྡོ་རྗེ་འཆང་གི་ཐུགས་ཀ་ནས་འོད་ཟེར་ལྕག་ཀྱུ་ལྟ་བུ་ཕྱོགས་བཅུར་
འཕྲོས་པས། ཕྱོགས་བཅུའི་རྒྱལ་བ་འཁོར་དང་བཅས་པ་བདག་ལ་དབང་
བསྐུར་བའི་ཕྱིར་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། བླ་མ་
རྡོ་རྗེ་འཆང་གིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པ་
ལྷ་མོ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་
སོགས་པ་རྣམས་རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་
བརྡུང་ཞེས་སོགས་ནས། བཀྲ་ཤིས་གང་ཞིག་མ་དང་། དབང་བསྐུར་རྡོ་རྗེ་མ།
ཨོཾ་སརྦ་ཏ་ཐཱ་ག་ཏ་ཞེས་སོགས་གསུང་ཞིང་སྤྱི་བོ་ནས་དབང་བསྐུར། དབང་
གི་ཆུས་ལུས་ཐམས་ཅད་གང་། བདེ་བ་ཆེན་པོ་མྱོང་། བདེ་བ་དེ་ཡང་རང་
བཞིན་གྱིས་གྲུབ་པ་རྡུལ་ཙམ་མེད་པར་ངེས་པའི་བདེ་སྟོང་གི་ཡེ་ཤེས་བུམ་
དབང་གི་ངོ་བོ་དེ་མངོན་དུ་བྱས་པས་ཞེ་སྡང་གི་དྲི་མ་སོགས་དྲི་མ་ལྔ་སྦྱང་།
ཆུའི་ལྷག་མ་སྤྱི་གཙུག་ཏུ་གནས་པ་ལས་མི་བསྐྱོད་པས་དབུ་བརྒྱན་ཅིང་།
སྤྱན་དྲངས་པའི་དབང་ལྷ་རྣམས་རང་གི་བ་སྤུའི་སྒོ་ནས་ཐིམ་པའི་མོས་པ་
199

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྣམས་དབང་བསྐུར་བའི་ཚིག་རྣམས་རང་གི་ངག་ནས་འདོན་བཞིན་དུ་མ་ཆད་
པ་བྱ།
དེ་ནས་བུམ་པའི་དབང་ཐོབ། ཐུན་མོང་བ་སྲོག་གཅོད། མ་བྱིན་ལེན་དང།
མི་ཚངས་སྤྱོད་ལ་སོགས་པ་ལུས་ཀྱི་དྲི་མ་རྣམས་སྔར་བསགས་འདག་ཅིང་
ཕྱི་མ་སྡོམ། ཐུན་མོང་མ་ཡིན་པ་ལུས་ཐ་མལ་དུ་སྣང་ཞིང་ཞེན་པའི་དྲི་མ་འཁྲུད་
པས་སྐུ་རྡོ་རྗེ་སྦྱོང་། ཞེས་སོགས་དབང་གི་དག་པ་རང་གི་ངག་ནས་བཏོན་
ཅིང་། བསྒོམ་བྱ་ལ་བླ་མ་རྡོ་རྗེ་འཆང་གིས་གསུངས་པའི་མོས་པ་དང་། ཚིག་
དོན་རྣམས་རང་གི་ཡིད་ལ་བརྡ་འཕྲོ་ངེས་སུ་བྱ། གོང་དུ་དབང་གི་ཆུས་ལུས་
ཐམས་ཅད་གང་བ་ལས་བྱུང་བའི་བདེ་སྟོང་སྦྱོང་བའི་ངང་དུ་རང་གི་ལག་པ་
གཉིས་ཀྱིས་རྡོ་དྲིལ་བཟུང་སྟེ་འཁྱུད་པའི་ཕྱག་རྒྱ་བཅའ་ཞིང་། ཡུམ་ལ་འཁྱུད་
པའི་བདེ་བ་སྟོང་པ་དང་སྦྱོར་བའི་བུམ་དབང་གི་གཙོ་བོ་རྡོ་རྗེ་སློབ་དཔོན་གྱི་
དབང་གི་ངོ་བོ་མངོན་དུ་བྱས་པའི་མོས་པ་བྱ་བའང་བླ་མ་རྟོགས་ལྡན་པའི་ཟིན་
བྲིས་ནས་འབྱུང་ངོ་།།༩༢
དེ་ནས་མཎྜལ་དང་། སྔར་བཞིན་གསང་དབང་གི་གསོལ་བ་བཏབ་པས།
བླ་མ་རྡོ་རྗེ་འཆང་ཡབ་ཡུམ་སྙོམས་པར་འཇུག་པའི་དགའ་བའི་སྒྲས་རྒྱལ་བ་
ཡབ་ཡུམ་དཔག་ཏུ་མེད་པ་སྤྱན་དྲངས་ཏེ། བླ་མ་ཡབ་ཡུམ་གྱི་སྤྱི་བོ་ནས་
ཞུགས། བྱང་ཆུབ་ཀྱི་སེམས་སུ་བཞུས་པའི་བྱང་སེམས་དཀར་དམར་གྱིརྒྱུན་
200

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡབ་ཡུམ་གྱི་སྦྱོར་མཚམས་ནས་བྱུང་སྟེ། རང་གི་ལུས་ཀྱི་ཆ་ཐམས་ཅད་དང་
གཙོ་བོར་རང་གི་ལྕེ་ཐོག་ཏུ་འབབ་པ་མྱོང་བ་ལས་བདེ་བ་སྐྱེས། མྱོང་བྱའི་བདེ་
བ་འདི་ཡང་བླ་མ་ལ་གསང་དབང་བསྐུར་བར་གསོལ་བ་བཏབ་པ་སོགས་རྒྱུ་
རྐྱེན་དུ་མ་ལ་རག་ལས་པའི་ཕྱིར། རང་དབང་དུ་གྲུབ་ལུགས་རྡུལ་ཙམ་ཡང་
མི་འདུག་སྙམ་པའི་བདེ་སྟོང་གི་ཡེ་ཤེས་གསང་དབང་གི་ངོ་བོ་མངོན་དུ་བྱས་
པས། ཐུན་མོང་བ་རྫུན་ཕྲ་མ། ཚིག་རྩུབ། ངག་འཁྱལ་བ་སོགས་པ་ངག་གི་དྲི་
མ་རྣམས་སྔར་བསགས་འདག་ཅིང་ཕྱི་མ་སྡོམ་པ་དང་། ཐུན་མོང་མ་ཡིན་པ་
རླུང་ལ་ངག་ཏུ་གསུངས་པའི་རླུང་སྔགས་སོ་སོར་སྣང་ཞིང་ཞེན་པའི་དྲི་མ་
འཁྲུད་པས་གསུང་རྡོ་རྗེ་སྦྱོང་། ཞེས་སོགས་དབང་གི་དག་པ་དྲན་པར་བྱའོ།།
དེ་ནས་མཎྜལ་ཕུལ་ཏེ།ཤེར་དབང་གི་དོན་དུ་གསོལ་བ་བཏབ་པས། བླ་
མ་རྡོ་རྗེ་འཆང་གི་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་ལས་རང་འདྲ་གཉིས་
པ་ཞིག་ཆད་ནས། རང་རྡོ་རྗེ་འཇིགས་བྱེད་ཀྱི་ཡུམ་རོ་ལངས་མ་ལ་ཐིམ་པས།
རང་གི་གསང་གནས་མི་དམིགས་པ་ལས་ཞེས་སོགས་མཁའ་གསང་བྱིན་
རླབས་བྱས་ཤིང་རང་ཡབ་ཡུམ་སྙོམས་པར་འཇུག་པས་ཡུམ་གྱི་ཐུར་སེལ་
གྱིས་རང་གི་གསང་གནས་ཀྱི་རླུང་གཡོས་ཏེ་ལྟེ་བའི་གཏུམ་མོ་སྦར་བ་ངྷུ་ཏིའི་
ནང་ནས་ཡར་སོང་བས་སྤྱི་བོའི་བྱང་སེམས་བཞུ་བ་སྤྱི་བོ་ནས་མགྲིན་པར་
སླེབས་པ་ན་དགའ་བ། མགྲིན་པ་ནས་སྙིང་གར་སླེབས་པ་ན་མཆོག་དགའ།
201

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྙིང་ག་ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་གསང་གནས་ཀྱི་རྩ་
བར་སླེབས་པ་ན་སྣང་བ་དཀར་ལམ་པ། དེ་ནས་གསང་གནས་ཀྱི་རྐེད་པར་
སླེབས་པ་ན་མཆེད་པ་དམར་ལམ་པ། དེ་ནས་ནོར་བུའི་རྩ་བར་སླེབས་པ་ན་ཉེ་
ཐོབ་ནག་ལམ་པ། དེ་ནས་ནོར་བུའི་རྩེར་སླེབས་པ་ན་ཐམས་ཅད་སྟོང་པ་ལྷན་
སྐྱེས་ཀྱི་དགའ་བ་སྟེ་ཡས་བབས་ཀྱི་དགའ་བཞི་སྐྱེས་ཤིང་། ལྷན་སྐྱེས་དགའ་
བ་འདི་ཡང་ཡབ་ཡུམ་སྙོམས་པར་འཇུག་པ་སོགས་ཀྱི་རྒྱུ་རྐྱེན་ལས་བྱུང་བའི་
རང་བཞིན་གྱིས་གྲུབ་པར་སྣང་བ་འདི་ལྟར་གྲུབ་ལུགས་གཏན་ནས་མེད་སྙམ་
པའི་ལྷན་སྐྱེས་ཀྱི་བདེ་སྟོང་བསྐྱེད། དེ་ནས་སླར་ཡང་ནོར་བུའི་རྩེ་ནས་ལྟེ་བར་
སླེབས་པ་ན་དགའ་བ་སོགས་མས་བརྟན་གྱི་དགའ་བཞི་འདྲེན་ཏེ། དགའ་བ་
བཞི་པ་སྟོང་པ་དང་སྦྱོར་བའི་ལྷན་སྐྱེས་ཀྱི་ཡེ་ཤེས་དབང་གསུམ་པོའི་ངོ་བོ་
མངོན་དུ་བྱས་པས། ཐུན་མོང་བ་བརྣབ་སེམས། གནོད་སེམས། ལོག་ལྟ་ལ་
སོགས་པ་ཡིད་ཀྱི་དྲི་མ་རྣམས་སྔར་བསགས་འདག་ཅིང་ཕྱི་མ་སྡོམ་པ་དང་།
ཐུན་མོང་མ་ཡིན་པ་གང་སྣང་བདེ་སྟོང་གི་རྣམ་རོལ་ཏུ་འཆར་བ་ལ་སྒྲིབ་པའི་
དྲི་མ་འཁྲུད་པས་ཐུགས་རྡོ་རྗེ་སྦྱོང་ཞེས་སོགས་དག་པ་དྲན་པར་བྱའོ།།
དེ་ནས་མཎྜལ་ཕུལ་ཏེ་ཚིག་དབང་གི་དོན་དུ་གསོལ་བ་བཏབ་པས། བླ་
མ་རྡོ་རྗེ་འཆང་གི་གསུང་ཚངས་པའི་དབྱངས་ཀྱིས་རིགས་ཀྱི་བུ་ཁྱོད་ཀྱིས་
དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་
202

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡབ་ཡུམ་དུ་སྣང་བཞིན་པའི་དུས་སུ། སེམས་ལྷན་སྐྱེས་ཀྱི་བདེ་བས་སྟོང་པ་
ཉིད་ཀྱི་དོན་ངེས་པ་གཉིས་དུས་མཉམ་དུ་ཡོད་པ་དེ་བཞིན་དུ་དོན་འདི་བསྒོམ་
པར་བྱས་པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་
པའི་སྐུ་ཡེ་ཤེས་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང་། དེའི་
དུས་ཉིད་ན་ཐུགས་ལྷན་སྐྱེས་ཀྱི་བདེ་བ་ཆེན་པོ་ཆོས་ཐམས་ཅད་རང་བཞིན་
གྱིས་སྟོང་པ་དང་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་
གཉིས་དབྱེར་མིཕྱེད་པའི་གཉིས་སུ་མེད་མེད་པའི་ཡེ་ཤེས་ཟུང་འཇུག་གི་གོ་
འཕང་དེ་མངོན་དུ་བྱེད་དོ། །
དེ་ནི་ཐོབ་བྱའི་དོན་གྱི་དབང་བཞི་པ་ཡིན་ནོ་ཞེས་ཚིག་གི་སྒོ་ནས་བརྡ་
སྤྲད་པར་བྱེད་པས་ན། དབང་བཞི་པ་ཚིག་དབང་གི་ངོ་བོ་ཡིན་ནོ་ཞེས་བརྡ་
སྤྲད་པ་ལྟར་བདེ་གཉིས་ཟུང་དུ་འཇུག་པའི་ཚུལ་ལ་གོ་བ་བསྐྱེད་དེ། བླ་མ་
གཉིས་པ་ཞིག་དགྱེས་བཞིན་ཐིམ་པས་བྱིན་གྱིས་བརླབས་པར་གྱུར། །ཅེས་
པའི་དོན་བླ་མ་རྡོ་རྗེ་འཆང་ལས་རང་འདྲ་གཉིས་པ་ཞིག་ཆད་ནས། རང་ལ་
དགྱེས་བཞིན་དུ་ཐིམ་པས་རང་གི་སྒོ་གསུམ་བྱིན་གྱིས་བརླབ་ཅིང་སླར་ཡང་
རང་ཉིད་འོད་དང་བདེ་བའི་རང་བཞིན་དུ་ཞུ་ནས་ཐམས་ཅད་སྟོང་པ་དོན་གྱི་
འོད་གསལ་མངོན་དུ་བྱས་པའི་མོས་པ་བྱས་ཏེ། འོད་གསལ་དེའི་ངང་ནས་
རང་ཉིད་ཁྱབ་བདག་དང་པོའི་མགོན་པོའི་སྐུར་ལྡང་བའི་མོས་པ་བྱ་ཞིང་། བླ་
203

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མ་རྡོ་རྗེ་འཆང་གི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་ངོ་བོ་
དབྱེར་མེད་དུ་གྱུར་པའི་མོས་པ་བརྟན་པོ་བྱ། དེས་ཚིག་དབང་རིན་པོ་ཆེ་ཐོབ།
ཐུན་མོང་བ་ལུས་ངག་ཡིད་གསུམ་གྱི་དྲི་མ་ཕྲ་མོ་རྣམས་དང་། ཐུན་མོང་མིན་
པ་སྣང་མཆེད་ཐོབ་གསུམ་གྱི་གཉིས་སྣང་ཕྲ་མོ་བག་ཆགས་དང་བཅས་པ་
སྦྱང་བའི་ནུས་པ་ཁྱད་པར་ཅན་བཞག་ཅེས་སོགས་དག་པ་དྲན་པར་བྱའོ།།
འདི་ལྟ་བུའི་ཏིང་ངེ་འཛིན་གྱི་དབང་བཞི་ལེན་ཚུལ་འདི་ནི། རང་ཉིད་རྡོ་
རྗེ་འཇིགས་བྱེད་ཀྱིརྣལ་འབྱོར་ལ་གནས་བཞིན་དུ་དབང་གསུམ་པའི་སྐབས་
ཡས་བབས་མས་བརྟན་གྱི་དགའ་བཞིདྲངས་ཏེ། དགའ་བ་བཞི་པ་ལྷན་སྐྱེས་
ཀྱི་དགའ་བ་སྟོང་པ་དང་སྦྱོར་བའི་ལྷན་སྐྱེས་ཀྱི་བདེ་སྟོང་ཞེས་པ་ངེས་དོན་གྱི
ཧེ་རུ་ཀ་དང་། དབང་བཞི་པའི་སྐབས་ཐུགས་དག་པ་དོན་གྱི་འོད་གསལ་དང་།
སྐུ་དག་པ་རླུང་སེམས་ཙམ་ལས་གྲུབ་པའི་སྒྱུ་མའི་སྐུ་གཉིས་དངོས་པོ་གཅིག་
ལ་ཚོགས་པའི་ཟུང་འཇུག་གི་སྐུ་ཞེས་པ་ངེས་དོན་གྱི་གསང་བ་འདུས་པ་
གཉིས་གོ་བའི་སྟེང་ནས་སྐྱོང་ཚུལ་ཡིན་པས་རྫོགས་རིམ་གྱི་སྐབས་གསང་
བདེ་འཇིགས་གསུམ་ཡ་མ་བྲལ་བར་དུས་གཅིག་ཏུ་བསྒོམ་ཚུལ་ཡོད་པ་དེའི་
ཕྱོགས་མཐུན་གྱི་ཉམས་ལེན་ཡིན་ཏེ། དེ་ཡང་བདག་གི་དཔལ་ལྡན་བླ་མ་དེ་
ཉིད་ཀྱི་ཞལ་ནས། རྫོགས་རིམ་གྱི་སྐབས་གསང་བདེ་འཇིགས་གསུམ་ཡ་མ་
བྲལ་བར་དུས་གཅིག་ཏུ་བསྐྱང་ཆོག་པའི་གནས་ཡོད་ཀྱི།
204

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བསྐྱེད་རིམ་གྱི་སྐབས་གསང་བདེ་འཇིགས་གསུམ་རང་རང་གི་ཐུན་
མོང་མ་ཡིན་པའི་བསྐྱེད་རིམ་གྱི་གནད་རྣམས་སོ་སོར་བསྐྱངས་པས། རང་
རང་གི་ཐུན་མོང་མ་ཡིན་པའི་རྟེན་འབྲེལ་རྣམས་བསྒྲིག་དགོས་ཀྱི། དུས་
གཅིག་ཏུ་ཡ་མ་བྲལ་བར་ཉམས་སུ་ལེན་ལུགས་མེད་གསུངས། གཞན་ཡང་
མཁས་གྲུབ་རིན་པོ་ཆེས་རྗེའི་དྲུང་ནས་འཇིགས་བྱེད་ཀྱི་དབང་ཆེན་ཞུས་པ་
ནས་བཟུང་ཉིན་རེར་འཇིགས་བྱེད་ཀྱི་བདག་འཇུག་མ་ཆད་པ་བཞེས་པ་ནི་
བྱིན་རླབས་དབང་གི་ཆུ་བོ་མ་ཆད་པའི་ཕྱག་ལེན་གནང་བ་ཡིན་པས།འོ་ཅག་
དེ་ཙམ་མ་ནུས་ཀྱང་བླ་མའི་རྣལ་འབྱོར་འདི་དང་འབྲེལ་བའི་དབང་བཞི་བྱིན་
རླབས་ཀྱི་ཚུལ་དུ་ལེན་པ་འདི་ཉིན་རེ་མ་ཆད་པ་བྱེད་ཐུབ་ནའང་བྱིན་རླབས་
དབང་གི་ཆུ་བོ་མ་ཆད་པའི་ཉམས་ལེན་གྱི་ཕྱོགས་སུ་འགྲོ་བས་དོན་མི་ཆུང་
ཞིང་། ལྷག་པར་བླ་མ་ཡོངས་འཛིན་རིན་པོ་ཆེ་དེ་ཉིད་ཀྱིས་སྔགས་ལམ་ལ་
བག་ཆགས་འཇོག་པ་ལ་ཏིང་ངེ་འཛིན་གྱི་དབང་བཞི་ལེན་ཚུལ་འདི་ཉིད་ཡང་
ཡང་བསྔགས་པ་མཛད་གྱིན་ཡོད་གསུངས།
དེ་ནས་རང་ཉིད་ཟུང་འཇུག་དང་པོའི་མགོན་པོ་རྡོ་རྗེ་འཇིགས་བྱེད་དུ་
གསལ་བའི་ཐུགས་ཀར་ཉི་གདན་ལ་ཧཱུཾ་ཡིག་གི་མཚན་པའི་མཾ་ཡིག་གི་མཐར་
ནང་དུ་ཨོཾ་ཨཱཿཧཱུཾ། དེའི་ཕྱིར་རོལ་ཏུ་ཨོཾ་ཨཱཿབཛྲ་དྷ་ར་སིདྡྷི་ཧཱུཾ་ཧཱུཾ། ཞེས་རྡོ་རྗེ་
འཆང་གི་མཚན་སྔགས། དེའི་ཕྱི་རོལ་ཨོཾ་མུ་ནི་དང་། དེའི་ཕྱིར་རོལ་ཨོ་་ཨཱཿ གུ་
205

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རུ་སུ་མ་ཏི་ཀིརྟི་སིདྡྷི་ཧཱུཾ་ཧཱུཾ། ཞེས་རྗེའི་མཚན་སྔགས་དང་། དེའི་ཕྱི་རོལ་རང་
རང་གི་བླ་མའི་མཚན་སྔགས་ཏེ་ཁོ་བོས་ནི། ཨོ་ཨཱཿ གུ་རུ་མུ་ནི་ཨིནྡྲ་དྷ་ར་ཛྙཱ་
ན་ཤ་ས་ན་ངྷི་ཀ་སིདྡྷི་ཧཱུཾ་ཧཱུཾ་གིས་བསྐོར་བར་དམིགས་ཏེ། ཕྱི་ནས་རིམ་བཞིན་
བཟླ་ཡི་དམིགས་རྣམ་ཡིད་ལ་བྱ་ཚུལ་བཟླས་པ་སྤྱི་ལྟར་བྱ།
མཇུག་ཏུ་དགེ་བ་འདི་ཡིས་མྱུར་དུ་བདག །བླ་མ་སངས་རྒྱས་འགྲུབ་
གྱུར་ཏེ། །ཞེས་སོགས་བརྗོད།
མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པར་ཤར་
སྒོམ་གྱིས་བློ་སྦྱོང་ཞིང་བྱིན་རླབས་ཞུ་བ།
བཞི་པ་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པར་ཤར་སྒོམ་
གྱིས་བློ་སྦྱོང་ཞིང་བྱིན་རླབས་ཞུ་བ་ལ།
བཤེས་གཉེན་བསྟེན་ཚུལ་ནི། ཞིང་མཆོག་དམ་པ་རྗེ་བཙུན་བླ་མ་ལ། །
ཞེས་སོགས་ཏེ། བདག་ཅག་སློབ་མ་རྣམས་ཀྱི་བསོད་ནམས་ཀྱི་ཞིང་དུ་དུས་
གསུམ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ལས་ཀྱང་ཉིད་ཀྱི་སྐུའི་
བ་སྤུའི་ཁུང་བུ་གཅིག་ལྷག་པར་བསྔགས་པའི་བསོད་ནམས་ཀྱི་ཞིང་མཆོག་
ཁྱོད་ལ། མཆོད་ཅིང་གུས་པས་གསོལ་བ་བཏབ་པའི་མཐུས། །བདག་གིས་
བཤེས་གཉེན་བསྟེན་པའི་ཕན་ཡོན་དང་། མ་བསྟེན་པའི་ཉེས་དམིགས་རྣམས་
206

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཞིབ་ཏུ་བསམ་པས། བསམ་སྦྱོར་གཉིས་ཀྱིས་བསྟེན་པ་ལ་དབུལ་པོས་གཏེར་
རྙེད་པ་ལྟར་དགའ་བཞིན་སྤྲོ་བཞིན་དུ་འཇུག་ཅིང་། བསྟེན་ཚུལ་ལོག་པའི་སྡིག་
པ་རྣམས་ལ་འཇིགས་ཤིང་སྐྲག་པའི་བསམ་པས་བག་ཡོད་ཆེན་པོ་བསྟེན་ཏེ།
སྔར་བྱས་ཀྱི་འགྱོད་པའི་མེ་སྤོར་ཞིང་སྙིང་ནས་བཤགས་པ་དང་། ཕྱིན་ཆད་མི་
བྱ་བའི་དམ་བཅའ་དང་གསོལ་བ་ཤུགས་དྲག་ཏུ་གདབ་པ་དང་།ཡོན་ཏན་དང་
བཀའ་དྲིན་བསམ་པས་མིག་ནས་མཆི་བ་འཁྲུག་ཅིང་།
ལུས་ཀྱི་བ་སྤུ་གཟིངས་པའི་ཚོད་ཙམ་གྱི་དད་པ་དང་། གཅེས་ཤིང་
ཕངས་ལ་འདོར་མི་ཕོད་པའི་གུས་པ་ཆེན་པོས་ལུས་སྲོག་ལོངས་སྤྱོད་གང་
ལའང་མི་བལྟ་བའི་སྦྱོར་བ་དྲག་པོས་བསྟེན་པས། དགེ་ལེགས་ཐམས་ཅད་ཀྱི་
རྩ་བ་དཔལ་ལྡན་བླ་མ་ཁྱོད་ཉིད་མཉེས་པར་བྱས་ཤིང་དགྱེས་བཞིན་དུ་རྗེས་
སུ་བཟུང་བར་བྱིན་གྱིས་བརླབ་ཏུ་གསོལ། ཞེས་གསོལ་བ་འདེབས་ཤིང་
བདུད་རྩི་འབེབས་སྦྱང་བྱའོ། །
དལ་འབྱོར་དང་འཆི་བ་མི་རྟག་པ་གཉིས་ཟུང་དུ་སྦྲེལ་ཚུལ་ནི། ལན་
གཅིག་ཙམ་ཞིག་རྙེད་པའི་དལ་འབྱོར་འདི། །ཞེས་སོགས་ཏེ། བདག་གིས་
དལ་འབྱོར་དོན་ཆེ་ཞིང་རྙེད་པར་དཀའ་བ་དང་། དེ་ཡང་མྱུར་དུ་འཇིག་པའི་
ངང་ཚུལ་བསམ་པས་སྐད་ཅིག་ཀྱང་དལ་བ་དོན་མེད་དུ་མི་གཏོང་བར་སྙིང་པོ་
དམ་པ་བླང་པས་ཉིན་མཚན་དུས་འདའ་བར་བྱེད་ནུས་པར་×XXXངན་སོང་གི་
207

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྡུག་བསྔལ་བསམ་ནས་དཀོན་མཆོག་ལ་སྙིང་ནས་སྐྱབས་སུ་འགྲོ་ཞིང་དཀར་
ནག་གི་ལས་རྣམས་ལ་འཇུག་ལྡོག་ཚུལ་བཞིན་དུ་བྱ་བའི་ཚུལ་ནི།
ངན་སོང་སྡུག་བསྔལ་འབར་བའི་ཞེས་སོགས་ཏེ། བདག་གིས་ངན་སོང་
གི་སྡུག་བསྔལ་ཤུགས་དྲག་ཏུ་བསམ་པས་འཇིགས་ཤིང་སྐྲག་པའི་ཡིད་ཀྱིས་
སྙིང་ནས་སྐྱབས་འཚོལ་བར་འདོད་ཅིང་།
དེ་ཡང་དཀོན་མཆོག་གསུམ་གྱི་ཡོན་ཏན་དང་ཁྱད་པར་རྣམས་ལ་དྲི་མ་
མེད་པའི་ལུང་རིགས་ཀྱིས་ངེས་པ་གཏིང་ནས་འདྲོང་སྟེ་དཀོན་མཆོག་ཁོ་ན་
འཇིགས་པ་མཐའ་དག་ལས་སྒྲོལ་བའི་ནུས་ལྡན་དུ་ཡིད་ཆེས་ཤིང་། སྙིང་ནས་
རེས་ལྟོས་འཆའ་བ་དང་། ཁྱད་པར་སྐྱབས་སུ་སོང་ནས་སྐྱབས་འགྲོའི་བསླབ་
བྱས་མཚོན་པའི་དཀར་ནག་གི་ལས་རྣམས་ལ་འཇུག་ལྡོག་ཚུལ་བཞིན་དུ་
བྱེད་པའི་སྐྱབས་དངོས་རྒྱུད་ལ་བསྟེན་པ་ལ་བརྩོན་པ་ལྷུར་ལེན་བྱེད་ནུས་
པར་XX
ཐར་པ་དོན་གཉེར་གྱི་བློ་མཚན་ཉིད་ཚང་བ་བསྐྱེད་ཚུལ་ནི། ལས་དང་
ཉོན་མོངས་རྦ་ཀློང་ཞེས་སོགས་ཏེ། བདག་གིས་ཟག་བཅས་ཉེ་བར་ལེན་པའི་
ཕུང་པོ་ཞིག་བླངས་ཕྱིན་ཆད་ལས་དང་ཉོན་མོངས་ཀྱི་རྦ་ཀློང་དྲག་པོས་གང་
བྱས་མ་གཏོགས་རང་ལ་རང་དབང་མེད་པའི་ལས་ཉོན་གྱི་གཞན་དབང་དུ་
འགྱུར་བའི་ཚུལ་དང༌། ཕུང་པོ་དེ་ཉིད་སྡུག་བསྔལ་གསུམ་གྱི་ཆུ་སྲིན་མང་
208

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པོས་དངོས་དང་བརྒྱུད་པའི་སྒོ་ནས་བར་མཚམས་མེད་པར་གཙེས་པའི་
གནས་ཡིན་ཚུལ་ཞིབ་ཏུ་བསམ་པས་སྲིད་པའིརྒྱ་མཚོ་ཆེན་པོ་འདི་ལས་མྱུར་
དུ་ཐར་འདོད་ཀྱི་བསམ་པ་ཤུགས་དྲག་སྐྱེ་པར་××× འདིར་ལས་དང་ཉོན་
མོངས་རྦ་ཀློང་དྲག་ཏུ་འཁྲུག །སྡུག་བསྔལ་གསུམ་གྱི་ཆུ་སྲིན་མང་པོས་
གཙེས། །ཞེས་སྡུག་ཀུན་གཉིས་ཀྱི་ཉེས་དམིགས་བསམ་པའི་གོ་རིམ་དང་མི་
མཐུན་པ་ཇི་ལྟར་ཡིན་ཞེ་ན། དེ་ལྟར་གསུངས་པ་ནི་སྡུག་ཀུན་གཉིས་བསྒོམ་
པའི་གོ་རིམ་བསྟན་པའི་ཕྱིར་མིན་པར། སྐྱེས་བུ་འབྲིང་དང་ཐུན་མོང་བའི་
བསམ་པ་འདི་ལའང་དུད་འགྲོ་དང་མུ་སྟེགས་ཅན་སོགས་དང་ཐུན་མོང་བའི་
སྡུག་བསྔལ་ལས་ཐར་འདོད་ཉི་ཚེ་བས་མི་ཆོག་པར་སྲིད་པ་ལས་ཐར་འདོད་
མཚན་ཉིད་ཚང་བ་ཞིག་དགོས་ཞེས་གཙོ་བོར་བསྟན་པའི་ཕྱིར་དང་པོར་ལས་
དང་ཉོན་མོངས་རྦ་ཀློང་ཞེས་སྨོས་པ་ཡིན་ཏེ། དེ་ཡང་ཚོར་བ་སྡུག་བསྔལ་
ལས་ཐར་འདོད་ནི་དུད་འགྲོ་ཚུན་ཆད་ཀྱིས་བསྐྱེད་ནུས་ལ། ཟག་བཅས་ཀྱི་
ཚོར་བ་བདེ་བ་དང་། སྲིད་རྩེ་མ་གཏོགས་པའི་ཟག་བཅས་ཀྱི་ཚོར་བ་བཏང་
སྙོམས་མང་པོ་ལས་ཐར་འདོད་བསྐྱེད་ནུས་པའི་ཕྱི་རོལ་བ་མང་དུ་ཡོད་ཀྱང་།
དེ་དག་གིས་ནི་སྲིད་རྩེའི་སྙོམས་འཇུག་གིས་བསྡུས་པའི་སྐྱེ་བ་དེ། ལས་དང་
ཉོན་མོངས་པའི་གཞན་དབང་དུ་གྱུར་པའི་འདུ་བྱེད་སྡུག་བསྔལ་ཡིན་ང
གོ་བས་དེ་ཉིད་ཐར་པར་བཟུང་ངོ༌།།
209

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དེའི་ཕྱིར་ལས་དང་ཉོན་མོངས་པའི་གཞན་དབང་དུ་གྱུར་པའི་འདུ་བྱེད་
མཐའ་དག་ལས་ཀྱང་ཐར་འདོད་བསྐྱེད་ནུས་པ་ནི་ནང་པ་སངས་རྒྱས་པ་ཁོ་
ནའི་ཁྱད་ཆོས་ཡིན་ལ།དེ་ལྟར་ནའང་རྗེ་བླ་མའི་སྙན་བརྒྱུད་མ་ཡིན་ན་ཤིན་ཏུ་
གོ་དཀའ་བས་པཎ་ཆེན་བློ་བཟང་ཆོས་རྒྱན་གྱིས།མང་ཡང་སྡུག་བསྔལ་སྡུག་
བསྔལ་གྱིས། །འཇིགས་ནས་ཐར་འདོད་ཕྱུགས་ལའང་ཡོད། །ཟག་བཅས་ཚོར་
བ་བདེ་བ་ལས། །ཡིད་འབྱུང་ཕྱི་རོལ་པ་ལའང་མཆིས། །དེས་ན་འདུ་བྱེད་རང་
བཞིན་གྱི། །ཟག་བཅས་ཉེར་ལེན་ཕུང་པོ་འདི། །སྡུག་བསྔལ་གྲུབ་དང་འགྲུབ་
པའི་སྒོ། །ནད་དང་འབྲས་དང་ཟུག་རྔུ་ལྟར། །དམིགས་ནས་སྒོམ་ན་བྱིངས་
གཡོ་ལགས།༩༣།ཞེས་གསུངས་པའི་སྙན་བརྒྱུད་ཀྱི་མན་ངག་འདིར་བསྡུས་
པ་ཡིན་ནམ་སྙམ། ཕ་བླ་མ་དེ་ཉིད་ཀྱིས། སྲིད་པའི་མཚོ་དང་འཁོར་བའི་རྒྱ་
མཚོ་ཟེར་བ་ཕྱི་ལོགས་ཤིག་ན་ཡོད་པ་འདྲ་མོ་ཞིག་གོ་ན་མི་ཡོང་བས། དཔལ་
ལྡན་ཆོས་ཀྱི་གྲགས་པས། སྡུག་བསྔལ་འཁོར་བ་ཅན་ཕུང་པོ།༩༤ །ཞེས་
གསུངས་པ་ལྟར། རང་གི་ཟག་བཅས་ཉེར་ལེན་གྱི་ཕུང་པོ་ལ་འདུ་བྱེད་སྡུག་
བསྔལ་དང་། འཁོར་བའི་རྒྱ་མཚོ་ཟེར་བ་ཡིན་པས་ད་ལམ་གསལ་པོ་ཞུས་
ཡོད་གསུངས། འདི་དག་ནི་ཤིན་ཏུ་གོ་དཀའ་བའི་གནས་སུ་མཆིས་པས་རྣམ་
དཔྱོད་ཅན་རྣམས་ཀྱིས་ནི་བླ་མ་མཆོད་པའི་གཞུང་ཞལ་ནས་གསུང་རྒྱུ་ཡོད་
པ་ཙམ་གྱིས་མགུ་བར་མི་རིགས་སོ།།
210

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཐར་པར་བགྲོད་པའི་ལམ་གྱི་རང་བཞིན་གཏན་ལ་ཕབ་པ་ནི། བཟོད་
དཀའ་བཙོན་ར་འདྲ་བའི་འཁོར་བ་འདི། །ཞེས་སོགས་ཏེ། བདག་གིས་སྲིད་
པའི་བདེ་བ་མཐར་ཐུག་པ་སྲིད་རྩེའི་སྙོམས་འཇུག་ལྟ་བུར་ཡང་བཟོད་པར་
དཀའ་བའི་བཙོན་ར་དང་འདྲ་བར་མཐོང་ནས་དགའ་བའི་བསམ་པ་ནམ་ཡང་
མི་བསྐྱེད་པར་སྲིད་པ་ལས་ཐར་བར་རིངས་པའི་བསམ་པས། སྲིད་པའི་རྩ་བ་
དྲུང་ནས་འབྱིན་པའི་ཐབས་བསླབ་པ་གསུམ་དང༌། འཕགས་ནོར་བདུན་དང་།
ཁྱད་པར་མངོན་མཐོ་དང་ངེས་ལེགས་ཀུན་གྱི་གཞི་རྟེན་ཁས་བླངས་པའི་སོ་
ཐར་གྱི་ཚུལ་ཁྲིམས་སྲུང་ཐབས་ཡན་ལག་ལྔས་སྐད་ཅིག་ཀྱང་ལྷོག་པ་མེད་
པར་ཚུལ་བཞིན་དུ་བསྲུང་བའི་སྒོ་ནས་ཐར་པའི་རྒྱལ་མཚན་རྟག་ཏུ་འཛིན་
ནུས་པར་XXX
འདིར་བསླབ་གསུམ་འཕགས་པའི་ནོར་གྱི་མཛོད་བཟུང་སྟེ། །ཞེས་
བསླབ་པ་གསུམ་གསུངས་ནས། སླར་ཡང་ཐར་པའི་རྒྱལ་མཚན་འཛིན་པར་
བྱིན་གྱིས་རློབས། །ཞེས་ཚུལ་ཁྲིམས་ཀྱི་བསླབ་པ་ལ་དམིགས་ཀྱིས་ཕུག་
པའི་བྱིན་རླབས་ཞུ་བ་འདི་ཇི་ལྟར་ཡིན་ཞེ་ན། སྐྱེས་བུ་འབྲིང་དང་ཐུན་མོང་
བའི་ལམ་རིམ་གྱི་སྐབས་ཐར་པར་བགྲོད་པའི་ལམ་གྱི་རང་བཞིན་གཏན་ལ་
ཕབ་པར། སྲིད་པའི་རྩ་བ་བདག་འཛིན་མ་རིག་པ་ཡིན་ཚུལ་ལ་ངེས་པ་དྲངས་
ཏེ། དེའི་དངོས་ཀྱི་གཉེན་པོ་ཡང་བདག་མེད་རྟོགས་པའི་ཤེས་རབ་དང་།
211

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བདག་མེད་རྟོགས་པའི་ཤེས་རབ་ལ་མྱོང་བ་ལེགས་པར་ཐོན་པ་ཡང་ཏིང་ངེ་
འཛིན་གྱི་བསླབ་པ་ལ་རགས་ལས་པ་དང་། བསླབ་པ་དེ་གཉིས་ཀའི་གཞི་དང་
རྩ་བ་ལྟ་བུ་ནི་ཚུལ་ཁྲིམས་ཀྱི་བསླབ་པ་ཡིན་ཚུལ་རྣམས་ལ་དྲི་མ་མེད་པའི་
ལུང་རིགས་ཀྱིས་ངེས་པ་གཏིང་ནས་དྲངས་ཏེ་སྐབས་འདིར་ལག་ལེན་གཙོ་བོ་
ཚུལ་ཁྲིམས་ཀྱི་བསླབ་པ་ལ་བྱས་ནས། བསླབ་པ་གཞན་གཉིས་ཕར་ཕྱིན་
མཐའ་མ་གཉིས་ཀྱི་སྐབས་སུ་གཙོ་བོར་ཉམས་སུ་བླང་དགོས་པ་བསྟན་པའི་
ཕྱིར་དེ་ལྟར་གསུངས་པ་ཡིན་ཏེ།
དེའི་རྒྱུ་མཚན་ཡང་བདག་གི་དཔལ་ལྡན་བླ་མ་དེ་ཉིད་ཀྱིས། སྐྱེས་བུ་
འབྲིང་གི་སྐབས་འདིར་ལག་ལེན་གཙོ་བོ་རང་གིས་ཁས་བླངས་པའི་ཚུལ་
ཁྲིམས་ལ་བྱེད་པ་མ་གཏོགས་བསླབ་པ་མཐའ་མ་གཉིས་ལ་ཉམས་ལེན་གཙོ་
བོར་བྱེད་ན་དམན་ལམ་དུ་ཤོར་ཉེན་ཆེ། འདི་ལ་འགའ་ཞིག་གིས་དམན་ལཿལམ་
དུ་རང་གིས་མ་ཞུགས་ཆོག་པས་སྙམ་སྟེ། དེ་རང་དབང་མེད་པས་ཁམས་
གསུམ་འཁོར་བ་མཐའ་དག་མེ་འབར་བའི་རླབས་ལྟར་མཐོང་ནས། དེ་ལས་
ཐར་འདོད་ཀྱི་བསམ་པ་ཤུགས་དྲག་པོས་ཏིང་ངེ་འཛིན་གྱི་བསླབ་པ་དང་།
བདག་མེད་རྟོགས་པའི་ཤེས་རབ་ཀྱི་བསླབ་པ་ལ་གཙོ་བོར་བསླབ་ན་དེ་ཉིད་
དམན་ལམ་ཡིན་མོད་གསུངས་ཏེ་འདི་ནི་གྲུབ་ཆེན་རྣམས་ཀྱི་གསུང་དང་
འདྲའོ།།
212

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བཏང་སྙོམས། མར་ཤེས།དྲིན་དྲན་གསུམ་གྱིས་ཡོད་འོང་གི་བྱམས་པ་
བསྐྱེད་ཅིང་། བྱམས་པ་དེས་སྙིང་རྗེ་འདྲེན་པའི་ཚུལ་ནི། ཉམ་ཐག་འགྲོ་བ་འདི་
ཀུན་ཞེས་སོགས་ཏེ། བདག་གིས་རང་གཞན་སེམས་ཅན་ཐམས་ཅད་ཉོན་
མོངས་པའི་གདོན་དྲག་པོས་བརླམས་ཏེ་དྲན་པ་ལ་རང་དབང་མ་ཐོབ་པར་སྨྱོ།
མངོན་མཐོ་དང་ངེས་ལེགས་ཀྱི་ལམ་ལ་བལྟ་བའི་མིག་ནི་ལྡོངས། འཁོར་བ་སྤྱི
དང་ཁྱད་པར་ངན་སོང་གསུམ་གྱི་གཡང་ཁ་མི་བཟད་པ་རབ་ཏུ་འགྲིམས་པའི་
ཉམ་ཐག་པའི་ཚུལ་ལ་ཁྱད་པར་མེད་པར་བསམ་པས་ཀུན་ལ་ཉེ་རིང་ཆགས་
སྡང་དང་བྲལ་བའི་ཕན་པའི་བསམ་པ་མི་མཉམ་པ་མེད་པར་འཇུག་པ་དང་།
སེམས་ཅན་དེ་རྣམས་ཀྱང་རང་གི་མར་མ་གྱུར་པ་གཅིག་ཀྱང་མེད་པ་དང་།
མར་གྱུར་པ་ཡང་གྲངས་མེད་པའི་ཚུལ་དང་། དེ་ཡང་ཚེ་འདིར་དུས་སྔ་ཕྱི་བར་
གསུམ་གྱི་མ་རྣམས་ལ་མ་ཡིན་མིན་གྱི་ཁྱད་པར་ཅུང་ཟད་ཀྱང་མེད་པའི་ཚུལ་
ལ་མགོ་སྙོམས་བྱེད་ལུགས་རྣམས་ལ་དྲི་མ་མེད་པའི་ལུང་རིགས་ཀྱི་འཕྲུལ་
གྱིས་ངེས་པ་གཏིང་ནས་འདྲོངས་པས་ཚེ་འདིའི་མ་དང་སེམས་ཅན་ཐམས་
ཅད་ལ་མ་ཡིན་མིན་གྱི་ཁྱད་པར་ཅུང་ཟད་ཀྱང་མེད་པར་མཐོང་བའི་ངེས་ཤེས་
དང་། ཚེ་འདིར་མའི་དྲིན་ལ་དཔགས་ནས་སེམས་ཅན་ཐམས་ཅད་ཀྱང་རང་ལ་
དྲིན་དེ་དང་མཉམ་པའམ། དེ་ལས་ལྷག་པའི་ཚུལ་དང་། སླར་ཡང་དེ་ལྟ་བུའི་
དྲིན་གྱིས་བསྐྱང་དགོས་ལུགས་རྣམས་ཞིབ་ཏུ་བསམ་པས་སེམས་ཅན་ཐམས་
213

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཅད་སྐྱེ་བ་ནས་ཚེ་རབས་ཐམས་ཅད་དུ་བདག་ལ་མེད་དུ་མི་རུང་བའི་བདག་
གི་ཕན་བདེའི་ལེགས་ཚོགས་སྒྲུབ་པའི་མཛའ་བཤེས་གཙོ་བོ་མ་རྒན་ཉིད་དུ་
མཐོང་ནས་གཅེས་ཤིང་ཕངས་ལ་འདོར་མི་ཕོད་པའི་ཡིད་འོང་གི་བྱམས་པ་སྐྱེ་
བ་དང་། དེ་ལྟར་གཅེས་ཤིང་ཕངས་པའི་སེམས་ཅན་དེརྣམས་ཀྱང་སྡུག་བསྔལ་
འབའ་ཞིག་གིས་མནར་ཞིང་། བདེ་བས་ཕོངས་པའི་ཚུལ་རྣམས་ཞིབ་ཏུ་
བསམ་པས་བཟོད་གླགས་མེད་ཅིང་སྡུག་བསྔལ་དང་བྲལ་འདོད་ཀྱི་བསམ་
པས་གདུང་བའི་སྙིང་རྗེ་སྐྱེ་བར་×××
བདག་གཞན་མཉམ་པར་བསམ་ཚུལ་ནི། སྡུག་བསྔལ་ཕྲ་མོ་ཙམ་ཡང་
མི་འདོད་ཅིང་། །ཞེས་སོགས་ཏེ། བདག་གིས་རང་གཞན་སེམས་ཅན་ཐམས་
ཅད་སྡུག་བསྔལ་ནི་ཐ་ན་རྨི་ལམ་གྱི་གནས་སྐབས་ཚུན་ཆད་དུ་ཡང་མི་འདོད་
ཅིང་། བདེ་བ་ནི་ཇི་ཙམ་བྱུང་ཡང་དུས་དང་གནས་སྐབས་གང་ལའང་ཆོག་
ཤེས་མེད་པ་ལ་ཁྱད་པར་ཅུང་ཟད་མེད་པའི་ཚུལ་ཞིབ་ཏུ་བསམ་པས། རང་
གཅེས་པར་འཛིན་ཅིང་སེམས་ཅན་གཞན་ཡལ་བར་འདོར་མི་རིགས་པའི་རྒྱུ་
མཚན་ལེགས་པར་མཐོང་ནས་སེམས་ཅན་གཞན་ལ་བདེ་སྐྱིད་ཕུན་སུམ་
ཚོགས་པ་འབའ་ཞིག་འབྱུང་བར་འདོད་ཅིང་སྒྲུབ་པ་ལ། རང་གི་བདེ་སྐྱིད་ཕུན་
ཚོགས་སྒྲུབ་པའི་བསམ་སྦྱོར་དང་ཁྱད་པར་མེད་པར་འཇུག་པར་ནུས་པ་ཞིག་
བླ་མ་ལྷས་XXX
214

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རང་གཅེས་འཛིན་གྱི་ཉེས་དམིགས་བསམ་ཚུལ་ནི། རང་ཉིད་གཅེས་
པར་འཛིན་པའི་གཅོང་ནད་འདི། །ཞེས་སོགས་ཏེ། བདག་གིས་རང་གཅེས་
འཛིན་གྱི་ཉེས་དམིགས་དྲི་མ་མེད་པའི་ལུང་རིགས་ཀྱི་སྒོ་ནས་ཞིབ་ཏུ་བསམ་
པས། རང་གཅེས་འཛིན་འདི་མི་འདོད་པ་དང་སྡུག་བསྔལ་ཐམས་ཅད་བསྐྱེད་
པའི་རྒྱར་མཐོང་ནས་ཚེ་རབས་ཐམས་ཅད་མི་འདོད་པ་དང་རྒུད་པ་ཐམས་
ཅད་གཅེས་འཛིན་དགྲ་བོ་འདི་གཅིག་པུས་ལན་པའི་འཁོན་ཞེ་ལ་བཞག་སྟེ་སྒོ་
དུ་མ་ནས་གནོད་པའི་བསམ་སྦྱོར་གྱིས་བདག་འཛིན་གདོན་ཆེན་འཇོགས་
པར་བྱེད་ནུས་པར་XXX
གཞན་གཅེས་འཛིན་གྱི་ཕན་ཡོན་བསམ་ཚུལ་ནི། མ་རྣམས་གཅེས་
འཛིན་བདེ་ལ་འགོད་པའི་བློ། །ཞེས་སོགས་ཏེ། གཞན་གཅེས་འཛིན་གྱི་ཕན་
ཡོན་ལུང་རིགས་དྲི་མ་མེད་པས་སྒོ་ནས་བསམ་པས། གཞན་གཅེས་འཛིན་
ཉིད་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་མཐའ་ཡས་པའི་
རྒྱུར་མཐོང་ནས། སེམས་ཅན་གཞན་རྣམས་གཉེན་དང་ཐ་མལ་བར་གནས་ན་
ལྟ་ཅི་སྨོས། ཐམས་ཅད་དགྲའི་གཙོ་བོར་ལངས་ཀྱང་རང་གི་ངོས་ནས་སྲོག་
ལས་ཀྱང་གཅེས་ཤིང་།ནོར་གྱི་སྙིང་པོ་ཡིད་བཞིན་གྱི་ནོར་བུ་དང་། བླ་མ་དང་
ལྷག་པའི་ལྷ་རྣམས་དང་ཁྱད་པར་མེད་པར་ཕངས་པར་བྱས་པའི་ཡིད་འོང་གི་
བསམ་པས་མགུ་བར་བྱེད་པ་དང་མཉེས་པར་བྱེད་པའི་ཐབས་འབའ་ཞིག་ལ་
215

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འཇུག་ནུས་པར་XXX
བདག་གཞན་བརྗེ་ནུས་པའི་རྒྱུ་མཚན་ནི། མདོར་ན་བྱིས་པ་རང་དོན་ཁོ་
ན་དང་། །ཞེས་སོགས་ཏེ། བདག་གཞན་བརྗེ་ནུས་པའི་རྒྱུ་མཚན་ལ་དྲི་མ་མེད་
པའི་ལུང་རིགས་མང་དུ་ཡོད་ཀྱང་། དེ་དག་གི་དོན་མཐའ་དག་མདོར་བསྡུ་ན།
རང་ཅག་བྱིས་པ་ཐ་མལ་པ་རྣམས་སྔོན་ཐོག་མ་མེད་པ་ནས་བདག་གཞན་བརྗེ་
བའི་བསམ་པ་གོམས་པར་མ་བྱས་པས་རང་གཅེས་པར་འཛིན་ཅིང་གཞན་
ཡལ་བར་འདོར་བའི་དབང་གིས། རང་གཞན་གྱི་དོན་གང་ཡང་མ་གྲུབ་པར་
རྒུད་པའི་གནས་འབའ་ཞིག་ཏུ་སོང་ཚུལ་དང༌། སྟོན་པ་ཐུགས་རྗེ་ཅན་དེ་ཉིད་
ཀྱིས་བསྐལ་བ་གྲངས་མེད་པའི་སྔ་རོལ་ནས་བདག་གཞན་བརྗེ་བའི་བསམ་
སྦྱོར་ལ་གོམས་པར་མཛད་པས་རང་ཡལ་བར་དོར་ནས་གཞན་གཅེས་པར་
བཟུང་བའི་དབང་གིས་རང་གཞན་ཐམས་ཅད་ཀྱི་དོན་གཉིས་མཐར་ཕྱིན་པའི་
གོ་འཕང་མངོན་དུ་མཛད་ནས། སླར་ཡང་སྙིགས་མའི་དུས་འདིར་བདག་ཅག་
སྙིགས་མ་ལྔ་རབ་ཏུ་བདོ་བའི་སེམས་ཅན་རྣམས་ཀྱི་མགོན་སྐྱབས་དཔུང་
གཉེན་དུ་བྱོན་པའི་ཚུལ་རྣམས་ཞིབ་ཏུ་བསམ་པས། རང་ཅག་བྱིས་པ་རྣམས་
ཀྱང་ཕྱིན་ཅི་ལོག་གི་བསམ་པས་ནུས་པའི་ཡུལ་ལ་ཞུམ་པ་དང་སྐྲག་པ་བསྐྱེད་
པ་མ་གཏོགས་གོམས་ན་བདག་གཞན་བརྗེ་བར་ནུས་པའི་ཚུལ་ལ་ངེས་པ་
ཤུགས་དྲག་སྐྱེ་བར་བླ་མ་×××
216

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བདག་གཞན་བརྗེ་བའི་ཕན་ཡོན་དང་མ་བརྗེས་པའི་ཉེས་དམིགས་
བསམ་པ་ནི། རང་ཉིད་གཅེས་འཛིན་རྒུད་པ་ཀུན་གྱི་སྒོ། །ཞེས་སོགས་ཏེ།
སེམས་ཅན་ཡལ་བར་འདོར་ཞིང་རང་གཅེས་པར་འཛིན་པ་ནི་རྒུད་པ་ཐམས་
ཅད་ཀྱི་རྒྱུ་དང་། རང་ཡལ་བར་འདོར་ཞིང་སེམས་ཅན་གཅེས་པར་འཛིན་པ་
ནི་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཀྱི་རྒྱུར་
འགྲོ་ལུགས་ཞིབ་ཏུ་བསམ་པས། བདག་གཞན་བརྗེ་བའི་བསམ་སྦྱོར་ལ་
ཉམས་ལེན་སྙིང་པོར་བྱེད་པའི་སྤྲོ་ཤུགས་བསྐྱེད་ནུས་པར་×××
བདག་གཞན་བརྗེ་བའི་ཚུལ་དངོས་གཞི་ནི། དེས་ན་རྗེ་བཙུན་བླ་མ་
ཐུགས་རྗེ་ཅན། །ཞེས་སོགས་ཏེ། དེ་ལྟར་བདག་གཞན་ངེས་པར་བརྗེ་དགོས་
པར་མཐོང་ཞིང་། བརྗེ་བར་ཡང་ནུས་ལ།
བདག་གཞན་བརྗེ་བའི་ཕན་ཡོན་ཤིན་ཏུ་ཆེ་ཞིང༌། མ་བརྗེས་པའི་ཉེས་
དམིགས་ཀྱང་ཤིན་ཏུ་ཆེ་བས་ན་བདག་གཞན་བརྗེ་བའི་བསམ་སྦྱོར་ལ་ཉམས་
ལེན་སྙིང་པོར་འཛིན་དགོས་པ་དེས་ན། ད་ལྟ་ཉིད་དུ་ཁམས་གསུམ་གྱི་སེམས་
ཅན་ཐམས་ཅད་ཀྱི་རྒུད་པ་མཐའ་དག་བདག་གི་རྒྱུད་སྟེང་འདིར་བླངས་ཏེ།
དེ་དག་ཐམས་ཅད་ངེད་གཅིག་པུས་ཉམས་སུ་མྱོང་ནས་སེམས་ཅན་དེ་
དག་གིས་སྡུག་བསྔལ་གྱི་མིང་ཙམ་ཡང་གོ་རྒྱུ་མེད་པ་དང་། བདག་གི་བདེ་
དགེ་ཐམས་ཅད་ཕངས་པ་མེད་པར་སེམས་ཅན་ཐམས་ཅད་ལ་བཏང་ནས་དེ་
217

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དག་ཕན་བདེའི་ལེགས་ཚོགས་ཐམས་ཅད་དང་རྨི་ལམ་དུའང་འབྲལ་བ་མེད་
པ་ཞིག་ངས་བྱའོ། །ཕ་རྗེ་བཙུན་བླ་མ་ཐུགས་རྗེ་ཅན་ཁྱོད་ཀྱིས་མ་གྱུར་འགྲོ་
བའི་སྡུག་བསྔལ་དང་སྡིག་སྒྲིབ་ཐམས་ཅད་ཏིལ་འབྲུ་ཙམ་ཡང་མ་ལུས་པར་ད་
ལྟ་ཉིད་དུ་བདག་ལ་སྨིན་པ་དང་། བདག་གི་བདེ་དགེ་ཐམས་ཅད་གཞན་ལ་
གཏོང་བའི་མཐུས་ད་ལྟ་ཉིད་དུ་འགྲོ་བ་ཐམས་ཅད་བདེ་དགེ་ཕུན་སུམ་ཚོགས་
པ་དང་ལྡན་པར་བྱིན་གྱིས་བརླབ་ཏུ་གསོལ་ལོ་ཞེས་གསོལ་བ་བཏབ་ནས་
གཏོང་ལེན་གྱི་དངོས་པོ་རྣམས་རླུང་འགྲོ་འོང་ལ་བསྐྱོན་པའི་དམིགས་པ་བྱ་
ཞིང་། གསོལ་འདེབས་འདི་ལན་གསུམ་བཏོན་པའི་ཕྱག་སྲོལ་ཡོད། འདིར་
ཚིགས་བཅད་མི་མཉམ་པ་བྱུང་བ་ནི། པཎ་ཆེན་ཐམས་ཅད་མཁྱེན་པས་གཞུང་
འདི་དང་པོ་ལྗགས་རྩོམ་གནང་བའི་སྐབས་ཚིག་རྐང་དང་པོ་འདི་མ་བྱུང་བར།
ཕྱིས་ཐུགས་སྲས་རྣམས་ཀྱིས་གཏོང་ལེན་འདི་ནི་བདག་གཞན་བརྗེ་བའི་
ཉམས་ལེན་གྱི་སྙིང་པོར་ལགས་པས།
འདིར་བླ་མའི་ཐུགས་རྗེ་བསྐུལ་བའི་གསོལ་འདེབས་ཤིག་བྱུང་ན་
ལེགས་ཚུལ་ཞུས་པར་བརྟེན་ནས་གསུངས་པ་ཡིན་ཞེས་བདག་གི་བླ་མའི་
ཞལ་ནས་གསུངས། རྐྱེན་ངན་ལམ་དུ་བསྒྱུར་བ། ཚེ་གཅིག་གི་ཉམས་ལེན་
དྲིལ་ནས་བསྟན་པ། བློ་འབྱོངས་པའི་ཚད། བློ་སྦྱོང་གི་དམ་ཚིག་དང་བསླབ་
བྱ་རྣམས་ཉམས་སུ་ལེན་ཚུལ་ནི།
218

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྣོད་བཅུད་སྡིག་པའི་འབྲས་བུ་ཞེས་སོགས་དང་། མདོར་ན་བཟང་ངན་
ཞེས་སོགས་དང་། སྦྱོར་བ་བཞི་དང་ཞེས་སོགས་ཏེ་རིམ་པ་བཞིན་དུ་སྙིགས་
མའི་དུས་འདིར་སྣོད་བཅུད་ཀྱི་འཇིག་རྟེན་ཐམས་ཅད་མི་དགེ་བའི་བདག་
འབྲས་དང༌། མྱོང་བ་རྒྱུ་མཐུན་དང༌། བྱེད་པ་རྒྱུ་མཐུན་གྱི་འབྲས་བུས་གང་
བའི་རྐྱེན་གྱིས་མི་འདོད་པའི་སྡུག་བསྔལ་ཐམས་ཅད་ཆར་བཞིན་དུ་འབབ་པ་
འདི་ཐམས་ཅད་ཀྱང་། གང་དང་སུ་ལའང་ལེ་ལན་མི་བདའ་བར་བདག་གཅེས་
འཛིན་འབའ་ཞིག་ལ་ལེ་ལན་བདས་ཏེ། གཅེས་འཛིན་དེས་བསག་ཏུ་འཇུག་
པའི་ལས་ངན་གྱི་འབྲས་བུ་ཟད་པའི་རྒྱུར་བལྟས་ཏེ་རྐྱེན་ངན་ལམ་དུ་བསྒྱུར་བ་
སོགས་དང་། མདོར་ན་རྐྱེན་བཟོད་པར་དཀའ་བའི་རྐྱེན་བཟང་ངན་གང་བྱུང་
ཡང་ཚེ་གཅིག་གི་ཉམས་སུ་བླང་བའི་ཆོས་ཐམས་ཅད་ཀྱི་ཉམས་ལེན་སྙིང་
པོར་འདྲིལ་བ། འཕེན་པའི་སྟོབས། གོམས་པའི་སྟོབས། དཀར་པོ་ས་བོན་གྱི་
སྟོབས། སུན་འབྱིན་པའི་སྟོབས། སྨོན་ལམ་གྱི་སྟོབས་ཏེ་སྟོབས་ལྔའི་ཉམས་
ལེན་གྱི་སྒོ་ནས་ཀུན་རྫོབ་བྱང་ཆུབ་ཀྱི་སེམས་དང་། དོན་དམ་བྱང་ཆུབ་ཀྱི་
སེམས་རྣམ་པ་གཉིས་འཕེལ་བའི་ལམ་དུ་འབད་རྩོལ་མེད་པར་ངམ་ཤུགས་
ཀྱིས་བསྒྱུར་ཏེ། གང་ལའང་འགྱོད་པ་མེད་པར་རྟག་ཏུ་ཡིད་བདེ་འབའ་ཞིག་
སྒོམ་ནུས་དང་། ཚོགས་གསོག་པ། སྒྲིབ་པ་སྦྱོང་བ། གདོན་བགེགས་ལ་
གཏོར་མ་བྱིན་པ། ཆོས་སྐྱོང་ལ་འཕྲིན་ལས་འཆོལ་བའི་སྦྱོར་བ་རྣམ་པ་བཞིའི་
219

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྒོ་ནས་རྐྱེན་ངན་ལམ་དུ་བསྒྱུར་བ་དང༌། ལུས་ཀྱི་གཡོ་བ། ངག་གི་བརྗོད་པ།
སེམས་ཀྱི་དྲན་རྟོག་གང་ཕྲད་ཐམས་ཅད་བྱང་ཆུབ་ཀྱི་སེམས་རྣམ་པ་གཉིས་
སྒོམ་པའི་རྐྱེན་དུ་སྦྱོར་བ་དང་། གཞན་ཡང་བློ་སྦྱོང་གི་དམ་ཚིག་བཅོ་བརྒྱད་
དང་། བསླབ་བྱ་ཉེར་གཉིས་པོ་རྣམས་ལ་འཇུག་ལྡོག་ཚུལ་བཞིན་དུ་བྱེད་པས་
དལ་བ་དོན་ལྡན་དུ་བྱེད་ནུས་པར་XXX
དེ་ལ་རྒྱུ་འབྲས་མན་ངག་བདུན་མ་དང་། བདག་གཞན་མཉམ་བརྗེའི་
མན་ངག་འདི་གཉིས་གཞུང་ཆེན་པོ་རྣམས་སུ་སོ་སོར་གསུངས་པ་མ་
གཏོགས་ཕན་ཚུན་བསྲེས་ནས་ཉམས་སུ་བླང་ཚུལ་གསལ་བར་གསུངས་པ་
མེད་པས། གདམས་པ་འདིར་དེ་གཉིས་གཅིག་ཏུ་བསྲེས་ནས་ཉམས་སུ་བླང་
ཚུལ་གསུངས་པ་འདི་ཇི་ལྟར་ཡིན་ཞེ་ན། དེ་དག་ནི་ཐེག་པ་ཆེན་པོའི་ལམ་གྱི་
གནད་ཤིན་ཏུ་གོ་དཀའ་བའི་གནས་ཡིན་པས་བདག་འདྲས་གནས་དེ་རྣམས་
རང་སྟོབས་ཀྱིས་རྟོགས་པ་ལྟ་ཅི་སྨོས་ཐེ་ཚོམ་ཙམ་ཡང་སྐྱེ་བར་མི་ནུས་མོད།
འོན་ཀྱང་གདམས་པ་འདིའི་མན་ངག་ལ་མངའ་བརྙེས་པའི་མཚན་ཉིད་ལྡན་
པའི་ཐེག་པ་ཆེན་པོའི་དགེ་བའི་བཤེས་གཉེན་གྱིས་རྗེས་སུ་བཟུང་ནས་
དགྱེས་བཞིན་དུ་སྩལ་བའི་མན་ངག་ལ་བརྟེན་ནས་རང་གིས་གོ་ཚོད་འོལ་སྤྱི་
ཙམ་བཤད་ན་ཐེག་པ་ཆེན་པོའི་ཆོས་ཐམས་ཅད་ཀྱི་རྩ་བ་ནི་སྙིང་རྗེ་ཆེན་པོ་
ཡིན་ཏེ། རྒྱལ་སྲས་ཀྱི་སྤྱོད་པ་སྤྱི་དང་བྱེ་བྲག་ཐམས་ཅད་དང་སྦྱོར་བའི་རྟེན་
220

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལྷག་བསམ་སེམས་བསྐྱེད་དང་བཅས་པ་ཐམས་ཅད་ཡོད་མེད་དང་ཤུགས་ཆེ་
ཆུང་ཐམས་ཅད་ནི། སྙིང་རྗེ་དེ་ཡོད་མེད་དང་ཤུགས་ཆེ་ཆུང་གི་རྗེས་སུ་འགྲོ་
ལྡོག་བྱེད་པ་ཡིན་ནོ། །སྙིང་རྗེ་དེ་ཡང་གཞི་ཡིད་འོང་གི་བྱམས་པ་ལ་བརྟེན་
ནས་འབྱུང་དགོས་པས། ཡིད་འོང་གི་བྱམས་པ་སྒྲུབ་ཚུལ་ལ་བཅོམ་ལྡན་
འདས་ཐུགས་རྗེ་ཅན་དེ་ཉིད་ཀྱིས་གདུལ་བྱའི་བློ་རིགས་ལ་ལྟོས་ཏེ་མི་འདྲ་བ་
གཉིས་གསུངས་སོ། །
དེ་་ཡཡང་མར་ཤེས།དྲིན་དྲན།དྲིན་གཟོ་གསུམ་གྱིས་ཡིད་འོང་གི་བྱམས་
པ་སྒྲུབ་པའི་རིམ་པ་ལ་རྒྱུ་འབྲས་མན་ངག་བདུན་མ་དང་། བདག་གཅེས་འཛིན་
གྱི་ཉེས་དམིགས་དང་། གཞན་གཅེས་འཛིན་གྱི་ཕན་ཡོན་བསམ་པས་ཡིད་
འོང་གི་བྱམས་པ་སྒྲུབ་པའི་རིམ་པ་ལ་བདག་གཞན་མཉམ་བརྗེའི་མན་ངག་
ཅེས་མཁས་གྲུབ་གོང་མ་རྣམས་ཀྱིས་དེ་ལྟར་ཐ་སྙད་མཛད་དོ།།
དེ་ཡང་ཐེག་པ་ཆེན་པོའི་རིགས་ཀྱི་ནུས་པ་ཤིན་ཏུ་ཆེ་བ་རྣམས་ཀྱིས་ནི།
དང་པོ་ཉིད་ནས་བདག་གཞན་མཉམ་བརྗེའི་མན་ངག་ལ་དམར་འཇུ ས་བྱས་
པས་ལམ་དུ་འགྲོ་བ་ལ་དགོངས་ནས་མཁས་གྲུབ་མང་པོས་ཚུལ་དེ་ལྟར་
གསུངས་ཀྱང་། ཐེག་པ་ཆེན་པོའི་རིགས་ཀྱི་ནུས་པ་ཤིན་ཏུ་ཆུང་བ་རྣམས་
ཀྱིས་དེ་ལྟར་བྱས་ན་ལམ་དུ་འགྲོ་བ་དཀའ་ཞིང་གཉན་ཡང་ཤིན་ཏུ་ཆེ་བས།
དང་པོ་ཉེ་རིང་བྱེད་པའི་རྒྱུ་མཚན་དང་དགོས་པ་གང་ཡང་མེད་པའི་ཚུལ་དང་།
221

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཉེ་རིང་བྱས་པའི་ཉེས་དམིགས་ཞིབ་ཏུ་བསམ་པས་སེམས་ཅན་ཐམས་ཅད་ལ་
ཉེ་རིང་ཆགས་སྡང་དང་བྲལ་བའི་གཏང་སྙོམས་སྒྲུབ། དེས་གཞི་བྱས་ནས་
མར་ཤེས་དྲིན་དྲན་གཉིས་བསྒོམས་པས་སེམས་ཅན་ཐམས་ཅད་ལ་གཅེས་
ཤིང་ཕངས་ལ་འདོར་མི་ཕོད་པ་ལྟ་བུའི་ཡིད་འོང་གི་བྱམས་པ་ཞིག་བསྒྲུབ།
སླར་ཡང་བདག་གཞན་མཉམ་པར་བསམ་པས་སེམས་ཅན་གཞན་ལ་སྡུག་
བསྔལ་བྱུང་ན་དགའ་ཞིང་། བདེ་བ་བྱུང་ན་མི་དགའ་བའི་བློ་ངན་ཟློག་སྟེ། རང་
གཞན་སེམས་ཅན་ཐམས་ཅད་ཀྱི་སྡུག་བསྔལ་བསལ་ཞིང་། བདེ་བ་སྒྲུབ་པ་ལ་
བསམ་སྦྱོར་རིང་ཐུང་མེད་པ་ཞིག་སྒྲུབ། དེ་ནས་བདག་གཅེས་འཛིན་གྱི་ཉེས་
དམིགས་བསམ་པས་དེ་ཉིད་དགྲ་ཡི་གཙོ་བོར་བལྟ་ཞིང༌། གཞན་གཅེས་
འཛིན་གྱི་ཕན་ཡོན་བསམ་པས་སེམས་ཅན་ཐམས་ཅད་བདག་ལ་གཞི་ལམ་
འབྲས་བུ་གང་གི་གནས་སྐབས་ནའང་མེད་དུ་མི་རུང་བའི་བདག་གི་ཕན་
བདེའི་ལེགས་ཚོགས་མཐའ་དག་སྒྲུབ་ཅིང་བདེ་བླག་ཏུ་སྟེར་བའི་མཛའ་
བཤེས་གཙོ་བོ་དང་། བླ་མ་དང་ལྷག་པའི་ལྷ་རྣམས་དང་ཁྱད་པར་མེད་པར་
མཐོང་ནས། སྲོག་ལས་གཅེས་ཤིང་ནོར་གྱི་སྙིང་པོ་ལས་ཀྱང་ཕངས་པར་
འཛིན་པའི་ཡིད་འོང་གི་བྱམས་པ་སྒྲབ་པ་ཡིན་ནོ།།
འོ་ན་སྔར་མར་ཤེས།དྲིན་དྲན་སོགས་ཀྱི་གཞིར་བཏང་སྙོམས་སྒྲུབ་ཟིན་
ནས་སླར་ཡང་བདག་གཞན་མཉམ་པར་བསམ་པས་གཏང་སྙོམས་སྒྲུབ་པ་ཅི་
222

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཡིན་ཞེ་ན། སྔར་མར་ཤེས་སོགས་ཀྱི་གཞིའི་བཏང་སྙོམས་ནི་ཉེ་རིང་ཆགས་
སྡང་དང་བྲལ་བའི་བཏང་སྙོམས་ཙམ་གྱིས་ཆོག་ཀྱང་། འདིར་ནི་དེ་ཙམ་གྱིས་
མི་ཆོག་པར་ཉེ་རིང་ཆགས་སྡང་དང་བྲལ་བའི་ཕན་པའི་སེམས་མི་མཉམ་པ་
མེད་པར་འཇུག་པའི་བཏང་སྙོམས་སྒྲུབ་པ་ཡིན་ནོ། །
དེ་ཡང་སྔ་མའི་བཏང་སྙོམས་ནི་ཉན་ཐོས་སོགས་དང་ཐུན་མོང་བ་ཡིན་
ལ། འདི་ནི་ཐེག་པ་ཆེན་པོའི་བཏང་སྙོམས་ཡིན་ཏེ། བདག་གི་དཔལ་ལྡན་བླ་
མ་དེ་ཉིད་ཀྱིས་ཐེག་པ་ཆེན་པོའི་བཏང་སྙོམས་ལ་ཉེ་རིང་ཆགས་སྡང་དང་བྲལ་
བ་ཙམ་གྱིས་མི་ཆོག་པར་སེམས་ཅན་ཐམས་ཅད་ལ་ཕན་པའི་སེམས་མི་
མཉམ་པ་མེད་པར་མཉམ་གད་ཀྱིས་འཇུག་པ་ཞིག་དགོས།
ཐེག་པ་ཆེན་པོའི་ས་ལམ་མཐོན་པོ་རྣམས་ལྟ་ཅི་སྨོས།ཐེག་པ་ཆེན་པོའི་
ལམ་གྱི་གཞི་མ་ཚུལ་འདི་འདྲའི་བཏང་སྙོམས་ཤིག་རྒྱུད་ལ་བསྐྱེད་ཐུབ་སོང་
ནའང་། གཞན་མངོན་ཤེས་རྫུལ་འཕྲུལ་གྲུབ་པ་ཐོབ་པ་ཡིན་ཟེར་བ་རྣམས་
ཀྱིས་དོ་མི་ཐུབ་ཅེས་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དེ་ཉིད་
ཀྱིས་གསུངས་ཀྱིན་ཡོད་ཅེས་བླ་མ་སྐུ་གོང་མ་དེ་ཉིད་ཀྱིས་གསུངས་གསུངས།
འོ་ན་མར་ཤེས། དྲིན་དྲན། དྲིན་གཟོ་རྣམས་ཀྱིས་ཀྱང་ཡིད་འོང་གི་
བྱམས་པ་འགྲུབ་ན།དེ་ལས་གཞན་བདག་གཅེས་འཛིན་གྱི་ཉེས་དམིགས་དང་།
གཞན་གཅེས་འཛིན་གྱི་ཕན་ཡོན་བསམ་པས་ཡིད་འོང་གི་བྱམས་པ་བསྒྲུབ་
223

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཀྱང་ཅི་དགོས་ཤེ་ན། མར་ཤེས་སོགས་ཀྱིས་སྒྲུབ་པའི་ཡིད་འོང་དང་། བདག་
གཅེས་འཛིན་དང་གཞན་གཅེས་འཛིན་གཉིས་ཀྱི་སྐྱོན་ཡོན་བསམ་པས་སྒྲུབ་
པའི་ཡིད་འོང་གཉིས་ཡིད་འོང་གི་བྱམས་པའི་རྣམ་པར་འདྲ་ཡང་། ཤུགས་ཆེ་
ཆུང་མི་འདྲ་བས་དེ་གཉིས་ཀྱིས་དྲངས་པའི་བྱམས་སྙིང་རྗེ་གཉིས་དང་ལྷག་
བསམ་རྣམས་ལའང་ཤུགས་ཆེ་ཆུང་མི་འདྲའོ། །
དེའི་ཕྱིར་ལྷག་བསམ་དེ་གཉིས་ཀྱི་ཚན་གྱིས་འཕུལ་བའི་བྱང་ཆུབ་ཀྱི་
སེམས་གཉིས་ལའང་ཤུགས་ཆེ་ཆུང་འབྱུང་བས་རྒྱལ་སྲས་ཀྱི་སྤྱོད་པ་རྣམས་
ལ་སློབ་པའི་ནུས་པའང་མྱུར་བུལ་འབྱུང་ངོ་། །
དེས་ན་སྔ་མ་ལ་ཐེག་ཆེན་རིགས་ཅན་དབང་རྟུལ་རྣམས་ཀྱི་ཉམས་ལེན་
དང་། ཕྱི་མ་ལ་དབང་རྣོན་རྣམས་ཀྱི་ཉམས་ལེན་ཟེར་བ་ཡིན་ཏེ། བདག་གི་
དཔལ་ལྡན་བླ་མ་དེ་ཉིད་ཀྱིས་མན་ངག་གཉིས་གང་གིས་སྒྲུབ་ཀྱང་ཡིད་འོང་གི་
བྱམས་པ་སྐྱེ་བ་འདྲ་ཡང་། ཤུགས་ཆེ་ཆུང་མི་འདྲ་བས་དེས་དྲངས་པའི་བྱམས་
སྙིང་རྗེ་ལྷག་བསམ་རྣམས་ལའང་ཤུགས་ཆེ་ཆུང་མི་འདྲ། དེ་ཡང་ཤིན་ཏུ་བྱ་
དཀའ་བའི་རྒྱལ་སྲས་ཀྱི་སྤྱོད་པ་རྣམས་ལ་ཐོགས་པ་མེད་པར་འཇུག་པ་ལ་
བྱམས་སྙིང་རྗེ་ཤུགས་དྲག་ཡོད་པ་ཙམ་གྱིས་མི་ཆོག་པར་བདག་གཅེས་
འཛིན་གྱི་ཉེས་དམིགས་དང་། གཞན་གཅེས་འཛིན་གྱི་ཕན་ཡོན་བསམ་པས་
ཡིད་འོང་གི་བྱམས་པ་ཤུགས་དྲག་བསྐྱེད་དེ། དེས་བདེ་བ་དང་ཕྲད་འདོད་དང་
224

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྡུག་བསྔལ་དང་བྲལ་འདོད་ཤུགས་དྲག་བསྐྱེད་ནས་སྡུག་བསྔལ་སེལ་ཞིང་
བདེ་བ་སྒྲུབ་པའི་ཁུར་དེ་ཡང་ཐེ་ཚོམ་དང་ཡ་ང་གང་ཡང་མེད་པར་རང་གིས་
ཁུར་དུ་འཁྱེར་བའི་ལྷག་བསམ་ཤུགས་དྲག་པོ་ཞིག་ཡོད་ན་ནུས་ལ། མེད་ན་
མི་ནུས་པ་ཡིན་ཏེ་དཔེར་ན་བདག་ཅག་རྣམས་ཀྱི་སྟོན་པ་ཐུགས་རྗེ་ཅན་དེ་
ཉིད་བྲམ་ཟེ་ཆེན་པོའི་སྐུའི་སྐྱེ་བ་བཞེས་པ་ན། རང་གི་སློབ་མ་མི་ཕམ་པ་དང་
འགྲོགས་ཏེ་ནགས་ཚལ་དབེན་པ་ཞིག་ཏུ་ཕྱིན་པ་ན། དེར་སྟག་མོ་ཕྲུ་གུ་དང་
བཅས་པ་ཚན་གཅིག་ཚེ་འདི་ཕྱིར་ཕུང་བར་འགྱུར་བའི་ངང་ཚུལ་གཟིགས་པ་
ན། རྒྱལ་སྲས་གཉིས་ཀའི་ཐུགས་རྒྱུད་ལ་བྱམས་སྙིང་རྗེ་ཤུགས་དྲག་ཡོད་པ་
འདྲ་ཡང་། མི་ཕམ་པས་བདག་གཅེས་འཛིན་གྱི་ཉེས་དམིགས་ཞིབ་ཏུ་མ་
བསམ་པས། སྟག་དེ་རྣམས་ཕོངས་པ་ལས་སྒྲོལ་ཕྱིར་གཤེད་ནས་ཤ་གསར་
པ་འཚོལ་བ་ལ་ཞུགས། བྲམ་ཟེ་ཆེན་པོ་ནས།བུ་བུ་འཁོར་བ་ཡོན་ཏན་མེད་ལ་
ལྟོས། །ཞེས་པ་ནས། བདག་ལ་བྱམས་པའི་དགྲ་བོ་འདི། །འཕེལ་བར་བྱེད་པ་
སུ་ཞིག་ཡོད།༩༥ །ཅེས་པ་ལྟར་བདག་གཅེས་འཛིན་གྱིས་རང་གཞན་ཐམས་
ཅད་འདི་ཕྱི་ཀུན་ཏུ་ཕུང་བར་བྱེད་པའི་ཚུལ། སྟག་མོ་ཕྲུ་གུ་དང་བཅས་པ་
རྣམས་ཀྱི་གནས་སྐབས་ཀྱི་ངང་ཚུལ་ལ་གཟིགས་ཏེ་ཞིབ་ཏུ་བསམ་པས། དེ་
བས་ལུས་ཀྱིས་བསྲུང་བར་བྱ་བ་ནི། །གཡང་སར་ལྷུང་ལ་ཐུག་པའི་སྲོག་ཡོད་
པས། །ཞེས་གསུངས་པ་ལྟར་གྱི་ལྷག་བསམ་ཤུགས་དྲག་བསྐྱེད་དེ་སྐུ་ལུས་
225

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཕངས་པ་མེད་པར་བཏང་བ་ལྟ་བུ་ཡིན་ཞེས་བདག་ལ་ལྐོག་ཏུ་གསུངས་སོ། །
འདི་དག་ནི་གསེར་དངུལ་གྱི་ཁུར་པོ་ཁྱེར་ནས་བཙལ་དུ་ཕྱིན་ཀྱང་རྙེད་
པར་མི་འགྱུར་བའི་མན་ངག་ཡིན་པས་གཅེས་པར་ཟུངས་ཤིགདེ་ལྟར་བདག་
གཅེས་འཛིན་གྱི་ཉེས་དམིགས་དང་གཞན་གཅེས་འཛིན་གྱི་ཕན་ཡོན་སྒོ་དུ་མ་
ནས་བསམ་པས། བདག་གཞན་ངེས་པར་བརྗེ་དགོས་པར་མཐོང་བ་ན། བདག་
གཞན་བརྗེ་བར་དགོས་ནའང་དེ་ལྟར་ནུས་སམ་མི་ནུས། མི་ནུས་ན་འབད་པ་
དོན་མེད་དོ་སྙམ་ན། དེ་ལྟར་ནུས་པའིརྒྱུ་མཚན་སྒོ་དུ་མ་ནས་བསམ་པས་
བདག་གཞན་བརྗེ་བར་ནུས་པ་ཡང་མཐོང་བ་ན། ཡང་བདག་གཞན་བརྗེ་བར་
ནུས་ཀྱང་དགོས་པ་ཆེའམ་ཆུང༌། ཆུང་ན་དགོས་པ་ཆུང་ངུ་ཞིག་གི་དོན་དུ་
དཀའ་ལས་ཆེན་པོར་འཇུག་པར་མི་རིགས་སོ་སྙམ་ན། བདག་གཞན་བརྗེ་
བའི་ཕན་ཡོན་དང་མ་བརྗེས་པའི་ཉེས་དམིགས་སྒོ་དུ་མ་ནས་བསམ་པས།
བདག་གཞན་བརྗེ་བའི་བསམ་སྦྱོར་ལ་སྤྲོ་ཤུགས་འཕེལ་ནས་དེ་ཉིད་ཉམས་
ལེན་སྙིང་པོར་བཟུང་དགོས་པ་མཐོང་བ་ན། བླ་མའི་ཐུགས་རྗེ་བསྐུལ་བའི་
གསོལ་འདེབས་ཤུགས་དྲག་བྱས་ནས་བདག་གཞན་བརྗེ་བའི་ཉམས་ལེན་
དངོས་གཞི་གཏོང་ལེན་ལ་འཇུག་པ་ཡིན་ནོ། །
དེ་ཡང་འདི་དག་སྙིང་པོར་དྲིལ་ན་བདག་གཞན་ངེས་པར་བརྗེ་དགོས་
ལ། བརྗེ་བར་ནུས་ཤིང་། བརྗེ་བའི་ཕན་ཡོན་ཡང་ཤིན་ཏུ་ཆེ་བས་བདག་
226

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གཞན་བརྗེ་བའི་བསམ་སྦྱོར་འདི་ཉིད་ཉམས་ལེན་སྙིང་པོར་བྱ་དགོས་པ་དེས
ན། ཕ་རྗེ་བཙུན་བླ་མ་ཐུགས་རྗེ་དང་བརྩེ་བའི་རང་བཞིན་ཅན་ཁྱོད་ཀྱིས་
ཁམས་གསུམ་གྱི་སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་མ་
ལུས་པ་ད་ལྟ་ཉིད་དུ་བདག་གི་རྒྱུད་སྟེང་དུ་བླངས་པའི་མཐུས། དེ་རྣམས་ཀྱི་
སྡིག་སྒྲིབ་དང་སྡུག་བསྔལ་མཐའ་དག་བདག་ལ་སྨིན་ནས་དེ་དག་སྡུག་བསྔལ་
གྱི་རྒྱུ་འབྲས་ཀུན་དང་བྲལ་བ་དང་། བདག་གི་བདེ་དགེ་ཐམས་ཅད་སེམས་
ཅན་འདི་དག་ལ་བསམ་པ་ཐག་པས་གཏོང་བའི་མཐུས། དེ་དག་བདེ་དགེ་ཕུན་
སུམ་ཚོགས་པ་དང་ལྡན་པར་བྱིན་གྱིས་བརླབ་ཏུ་གསོལ་སྙམ་དུ་གསོལ་བ་
འདེབས་དགོས་པ་ཡིན་ཏེ། དེའི་ཕྱིར་གཞུང་ཉིད་དུ། དེས་ན་རྗེ་བཙུན་བླ་མ་
ཞེས་གསུངས་སོ།།
འོ་ན་གཞན་གཅེས་འཛིན་གྱི་ཕན་ཡོན་བསམ་པས་སྔར་ལྟར་ཡིད་འོང་
གི་བྱམས་པ་བསྐྱེད་པའི་མུ་ནས། གཅེས་ཤིང་ཕངས་པའི་སེམས་ཅན་དེ་དག་
སྡུག་བསྔལ་གྱིས་མནར་ཞིང་བདེ་བས་ཕོངས་ཚུལ་ལ་མི་བཟོད་པའི་སྙིང་རྗེ་
བསྐྱེད་དེ། དེས་སྡུག་བསྔལ་དང་བྲལ་འདོད་དང་བདེ་བ་དང་ཕྲད་འདོད་ཀྱི་
བྱམས་སྙིང་རྗེ་བསྐྱེད་དེ། དེ་ནས་སྡུག་བསྔལ་དང་བྲལ་ཞིང་བདེ་བ་དང་ཕྲད་
པར་བསྒྲུབ་པའི་ཁུར་རང་གིས་བཟུང་བའི་ལྷག་བསམ་ལ་བརྟེན་ནས་བྱང་
ཆུབ་ཀྱི་སེམས་བསྐྱེད་ཆོག་པ་ལ་བར་འདིར་གཏོང་ལེན་ཟེར་བ་ཞིག་བཅུག་
227

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པས་ཅི་བྱ་ཞེ་ན།དེ་ནི་རང་གཞན་གྱི་བདེ་དགེ་དང་སྡུག་བསྔལ་རྣམས་རླུང་ལ་
བསྐྱོན་པའི་ཕར་གཏོང་ཚུར་ལེན་གྱི་དམིགས་པ་བྱས་པ་ཙམ་ལ་གཏོང་ལེན་
གྱི་གནད་རྫོགས་པར་འཛིན་པའི་ལོག་རྟོག་མི་བཟད་པ་ཞེ་ཕུགས་སུ་འཚང་
བའི་གཏམ་ཡིན་པས་ཅུང་ཟད་བཤད་ན།
གཏོང་ལེན་ཟེར་བ་ནི་གཞན་གཅེས་འཛིན་གྱི་ཕན་ཡོན་བསམ་པས་
སེམས་ཅན་རྣམས་རང་གི་སྲོག་ལས་ཀྱང་གཅེས་ཤིང་ནོར་གྱི་སྙིང་པོ་ཡིད་
བཞིན་གྱི་ནོར་བུ་ལས་ཀྱང་ཕངས་པར་འཛིན་པའི་ཡིད་འོང་གི་བྱམས་པ་
བསྐྱེད་དེ། གཅེས་ཤིང་ཕངས་པའི་སེམས་ཅན་དེ་རྣམས་སྡུག་བསྔལ་གྱིས་
མནར་ཞིང་བདེ་བས་ཕོངས་ཚུལ་བསམ་པས་དེ་རྣམས་ལ་བཟོད་གླགས་མེད་
པའི་སྙིང་རྗེའི་དབང་གིས་དེ་རྣམས་བདེ་བ་དང་ཕྲད་འདོད་ཀྱི་བྱམས་པ་ཆེན་
པོ་དང་། སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་ངང་གིས་སྐྱེ་ཞིང་། དེ་
ཡང་བདེ་བ་དང་ཕྲད་འདོད་དང་སྡུག་བསྔལ་དང་བྲལ་འདོད་ཙམ་ལ་མི་བཞག་
པར་སེམས་ཅན་དེ་རྣམས་ཉོན་མོངས་ཀྱིས་སྨྱོས་གཏི་མུག་གིས་ལྡོངས།ཞེས་
སོགས་གསུངས་པ་ལྟར་རང་དབང་མེད་ཅིང་མགོན་མེད་སྐྱབས་མེད་དུ་གྱུར་
པའི་ཚུལ་ཞིབ་ཏུ་བསམ་པས།
གཅེས་ཤིང་ཕངས་པའི་སེམས་ཅན་ཉམ་ཐག་པ་དེ་རྣམས་ཀྱང་སྐྱེ་བ
ནས་ཚེ་རབས་ཐམས་ཅད་དུ་ཕན་བཏགས་ཤིང་འདོགས་པར་འགྱུར་བ་བདག་
228

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལྟ་བུ་ལ་མི་རེ་ན་སུ་ལ་རེ། དེ་དག་གིས་ཕན་མང་པོས་བསྐྱངས་ཤིང་སྐྱོང་བར་
འགྱུར་བ་བདག་ཀྱང་ཕན་བདེའི་ལེགས་ཚོགས་ཐམས་ཅད་བསྒྲུབས་ཤིང་
སྟེར་བའི་མ་རྒན་དང་། བླ་མ་དང་། ལྷག་པའི་ལྷ་ལྟ་བུ་དེ་རྣམས་ཅིའི་ཕྱིར་ཡལ་
བར་འདོར་སྙམ་པའི་དྲིན་གཟོའི་བསམ་པས། དེ་རྣམས་སྡུག་བསྔལ་དང་བྲལ་
ཞིང་བདེ་བ་དང་ཕྲད་པར་སྒྲུབ་པའི་དོན་དུ་ཐེ་ཚོམ་དང་བག་ཚ་བ་གང་ཡང་
མེད་པར་ད་ལྟ་ཉིད་དུ་འཇུག་པར་བྱའོ། །
དེ་ཡང་དེ་རྣམས་ཀྱི་རྒུད་པ་མཐའ་དག་ད་ལྟ་ཉིད་དུ་བདག་གི་རྒྱུད་སྟེང་
དུ་བླང་སྟེ་ཇི་སྲིད་འཁོར་བ་མ་སྟོངས་ཀྱི་བར་དུ་སེམས་ཅན་ཐམས་ཅད་ཀྱི་
རྒུད་པ་ཐམས་ཅད་བདག་གཅིག་པུས་ཉམས་སུ་མྱོང་སྟེ་དེ་རྣམས་ལ་རྒུད་པའི་
མིང་ཙམ་ཡང་མེད་པ་དང་། བདག་གི་ཕན་བདེའི་ལེགས་ཚོགས་ཐམས་ཅད་
ད་ལྟ་ཉིད་དུ་སེམས་ཅན་ཐམས་ཅད་ལ་བཏང་ནས། དེ་རྣམས་ཕན་བདེའི་
ལེགས་ཚོགས་ཐམས་ཅད་དང་ནམ་ཡང་འབྲལ་བ་མེད་པ་ཞིག་ངས་བྱའོ་སྙམ་
པའི་ལྷག་བསམ་གྱིས་ཀུན་ནས་བསླང་སྟེ་སྦྱོར་བ་གཞན་གྱི་སྡུག་བསྔལ་དང་།
རང་གི་བདེ་དགེ་ཐམས་ཅད་རླུང་འགྲོ་འོང་ལ་སྐྱོན་ཏེ་ལེན་པ་དང་གཏོང་བའི་
དམིགས་རྣམ་སྐྱོང་བ་ཡིན་པས་བྱམས་སྙིང་རྗེ།དྲིན་གཟོ། ལྷག་བསམ་རྣམས་
གཏོང་ལེན་གྱི་ཁོངས་སུ་འདུ་ཞིང་གཏོང་ལེན་འདི་ནི་གཙོ་བོར་བྱམས་པ་ལྷག་
བསམ་དང་སྙིང་རྗེ་ལྷག་བསམ་གྱི་དམིགས་རྣམ་ལ་རྩལ་སྦྱོང་བའི་ཚུལ་ཡིན་
229

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནོ།།
དེས་ན་བདག་གཞན་མཉམ་བརྗེའི་མན་ངག་འདིར་བྱམས་པ་ཆེན་པོ་
དང་། སྙིང་རྗེ་ཆེན་པོ་དང་། དྲིན་གཟོ་དང་ལྷག་བསམ་རྣམས་དམིགས་སྐོར་
ལོགས་སུ་བཅད་ནས་སྒོམ་མི་དགོས་པས་དེལྟར་གསུངས་པ་ཡིན་གྱི། བསམ་
པ་དེ་རྣམས་དང་གང་ཡང་མ་འབྲེལ་བའི་གཏོང་ལེན་ཟེར་བ་ཞིག་མཚམས་
འདིར་སྒོམ་པར་གསུངས་པ་མིན་ནོ། །
གཞན་ཡང་བསམ་པ་དེ་རྣམས་ཀྱི་རིམ་པས་བདས་ཏེ་གཏོང་བ་དང་
ལེན་པའི་དམིགས་པར་འཇུག་དགོས་པ་ལ་དགོངས་ནས་གཞུང་འདི་ཉིད་
དུའང་། དེས་ན་རྗེ་བཙུན་བླ་མ་ཞེས་སོགས་གསུངས་སོ། །
དེ་ཡང་བདག་གི་དཔལ་ལྡན་བླ་མ་དེ་ཉིད་ཀྱིས་གཞུང་འདིར། དེས་ན་
ཞེས་པའི་ཚིག་གི་ནུས་པ་ཤིན་ཏུ་ཆེ་ཞེས་བླ་མ་གྲུབ་པའི་དབང་ཕྱུག་བློ་བཟང་
རྣམ་རྒྱལ་གྱིས་གསུངས་ཞེས་བླ་མ་ཡོངས་འཛིན་རིན་པོ་ཆེས་གསུངས་
གསུངས། དེ་ཡང་ཚིག་གཅིག་གི་སྟེང་ནས་དོན་གྱི་གོ་བ་ལེན་ལུགས་དང་
བཤད་ལུགས་མང་དུ་ཡོད་པ་ལ་ཚིག་གི་ནུས་པ་ཆེ། བཤད་གཞི་ཆེ་ཟེར་བ་
ཡིན་གྱི་སྔགས་མང་པོ་བགྲངས་པའི་ཚིག་གི་ནུས་པ་ཆེ་ཟེར་བ་ལྟ་བུ་མིན་ནོ།།
དེར་མ་ཟད་གཏོང་ལེན་དང་འབྲེལ་བའི་བྱམས་སྙིང་རྗེ་དང་ལྷག་བསམ་
གྱི་ཚན་གྱིས་བྱང་ཆུབ་ཀྱི་སེམས་འཕུལ་ཚུལ་ཡང༌། གཏོང་ལེན་རླུང་ལ་
230

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བསྐྱོན་པའི་འཕྲུལ་འདེགས་ཅན། །བྱམས་དང་སྙིང་རྗེ་ལྷག་པའི་བསམ་པ་
ཡིས། །འགྲོ་རྣམས་ཞེས་སོགས་གསུངས་སོ། །
ཚུལ་འདི་དག་ནི། བདག་གི་དཔལ་ལྡན་བླ་མ་དམ་པ་དེ་ཉིད་ཀྱིས།
གཏོང་ལེན་འདི་གཙོ་བོ་ལྷག་བསམ་གྱི་དམིགས་རྣམ་ལ་རྩལ་སྦྱོང་བའི་ཚུལ་
ཡིན་ཅིང་། བྱམས་སྙིང་རྗེ་གཉིས་ཀྱང་འདིའི་ཁོངས་ནས་ཐོན་པ་ཡིན་ཏེ།
གཏོང་བ་ནི་བྱམས་པའི་དམིགས་རྣམ་དང་འབྲེལ་བ་དང་། ལེན་པ་ནི་སྙིང་རྗེའི་
དམིགས་རྣམ་དང་འབྲེལ་ནས་བྱེད་པ་ཡིན།
དེར་མ་ཟད་དྲིན་གཟོ་ཡང་འདིའི་ཁོངས་ནས་ཚང་བས་ལོགས་སུ
བསྒོམ་མི་དགོས་གསུངས་པའི་མན་ངག་ལ་བརྟེན་ནས་རང་གིས་གོ་ཚོད་
བཀོད་པ་ཡིན་གྱི། བདག་འདྲ་ལྟ་ཅི་སྨོས་མཁས་པར་གྲགས་པ་རྣམས་ཀྱང་བླ་
མའི་མན་ངག་མ་ཡིན་ན་ལམ་གྱི་དཀའ་གནས་འདི་འདྲའི་རིགས་ལ་ཐེ་ཚོམ་
ཙམ་སྐྱེད་ནུས་པ་ཡང་ཤིན་ཏུ་དཀའ་བར་འདུག་ན་རྟོགས་པ་ལྟ་ཅི་སྨོས།
དེ་ནས་ལྷག་བསམ་གྱི་མཚན་གྱིས་བྱང་ཆུབ་ཀྱི་སེམས་འཕུལ་ཚུལ་ནི།
གཏོང་ལེན་རླུང་ལ་བསྐྱོན་པའི་འཕྲུལ་འདེགས་ཅན། །ཞེས་སོགས་ཏེ། དེ་ལྟར་
གཏོང་ལེན་གྱི་འཕྲུལ་འདེགས་དང་འབྲེལ་བའི་བྱམས་སྙིང་རྗེ་ལྷག་བསམ་
རྣམས་ཀྱི་རིམ་པས་བདས་ནས། གཞན་གྱི་སྡུག་བསྔལ་མཐའ་དག་སེལ་ཞིང་།
བདེ་བ་མཐའ་དག་སྒྲུབ་པའི་ཁུར་དེ་རང་ལ་བབ་ཀྱང་གནས་སྐབས་དེ་ལྟར་མི་
231

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནུས་པའི་ཚུལ་དང་། ནུས་པ་དེ་སུ་ལ་ཡོད་ན་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་ཞིག་ཐོབ་པ་ན།
དེའི་སྐུ་གསུང་ཐུགས་ཀྱི་མཛད་པ་འཕྲིན་ལས་རྣམས་ཇི་ལྟར་འབྱུང་བའི་
ཚུལ་རྣམས་ཞིབ་ཏུ་བསམས་པས། ད་གཟོད་གཞན་དོན་མཐར་ཕྱིན་པ་སྒྲུབ་
ནུས་པའི་ཚུལ་ལ་ངེས་པ་གཏིང་ནས་འདྲོངས་ཤིང་གཞན་དོན་ལྟ་ཅི་སྨོས།
རང་གིས་ཀྱང་དེ་ལྟ་བུའི་གོ་འཕང་ཞིག་མ་ཐོབ་ན་རང་དོན་ཡང་མཐར་མི་ཕྱིན་
པའི་ཚུལ་རྣམས་ཞིབ་ཏུ་ཤེས་པས། ཡོན་ཏན་དེ་རྣམས་ལ་དམིགས་པའི་དད་
པས་རྟེན་བྱས་ཏེ་རང་གཞན་ཐམས་ཅད་ཀྱི་དོན་གཉིས་མཐར་ཕྱིན་པ་རྫོགས་
པའི་སངས་རྒྱས་ཀྱི་གོ་འཕང་ཐོབ་འདོད་ཀྱི་སེམས་ཤུགས་དྲག་སྐྱེད་ནུས་
པར་XX
འོ་ན་གཞན་གྱི་སྡུག་བསྔལ་མཐའ་དག་སེལ་ཞིང་བདེ་བ་མཐའ་དག་
སྒྲུབ་པའི་ཁུར་རང་ལ་བབ་པར་མཐོང་བ་ན། དེའི་དོན་དུ་སངས་རྒྱས་ཀྱི་གོང་
འཕང་ཐོབ་འདོད་བསྐྱེད་པ་ཙམ་གྱིས་ཆོག་མོད་མཚམས་འདིར་དེ་ལྟ་བུའི་
དཔྱད་པ་མང་པོས་ཅི་བྱ་ཞེ་ན། དེ་ལྟ་བུའི་སེམས་བསྐྱེད་པ་དེས་ནི་གཞན་དོན་
མཐར་ཕྱིན་པ་འབྱུང་བའི་ཚུལ་ཞིབ་ཏུ་མི་ཤེས་པས་གཞན་དོན་དུ་ཞི་བ་རྐྱང་
པས་ཆོག་པར་འཛིན་པ་མི་ལྡོག་པར་མ་ཟད། རང་དོན་མཐར་ཕྱིན་པའི་ཚུལ་
ཡང་མི་ཤེས་པས་རང་དོན་དུ་ཞི་བ་རྐྱང་པས་ཆོག་པར་འཛིན་པ་ཡང་མི་ལྡོག་
232

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ལ། དེར་མ་ཟད་སངས་རྒྱས་ཀྱི་གོ་འཕང་ཐོབ་འདོད་ཀྱི་འདུན་པ་ནི་སངས་
རྒྱས་ཀྱི་ཡོན་ཏན་མཐོང་བའི་དད་པས་རྟེན་བྱས་ནས་བསྐྱེད་དགོས་པས། དེ་
ལྟ་བུའི་སེམས་བསྐྱེད་དེ་ནི་མོས་མནོ་ཙམ་མ་གཏོགས་མཚན་ཉིད་ཚང་བའི་
སེམས་བསྐྱེད་དུ་མི་འགྱུར་བས། སེམས་བསྐྱེད་མཚན་ཉིད་ཚང་བ་ལ་ནི་སྔར་
ལྟར་ཆོག་འཛིན་གཉིས་པོ་ལེགས་པར་ལྡོག་པའི་ཚུལ་དང་། ཡོན་ཏན་མཐོང་
བའི་དད་པས་དོན་གཉེར་གྱི་འདུན་པའི་རྟེན་བྱས་ཚུལ་རྣམས་ཚང་བའི་སྒོ་
ནས་བསྐྱེད་དགོས་པ་ནི། རྗེ་བླ་མའི་མན་ངག་ལྟར་ཕ་བླ་མ་དེ་ཉིད་ཀྱི་གསུང་རྣ་
ལམ་དུ་བྱང་བ་ལྟར་བཀོད་པ་ཡིན་པས། མཚན་ཉིད་ཚང་བའི་སེམས་བསྐྱེད་
རྒྱུད་ལ་སྐྱེས་པ་ལྟ་ཅི་སྨོས་ལེགས་པར་ངོས་ཟིན་ནུས་པའང་དཀའ་བ་ནི། བླ་
མ་དེ་ཉིད་ཀྱིས་ཕུར་བུ་ལྕོག་བླ་མ་བྱམས་པ་དང་། ལྕང་སྐྱ་རོལ་པའི་རྡོ་རྗེ་དང་།
འཇིགས་མེད་དབང་པོ་གསུམ་གྱི་གསུང་སྒྲོས་དང་སྦྱར་ནས་གསུངས། དེ་
ལྟར་བདག་གཞན་མཉམ་པར་བསམ་པ་ནས་གཏོང་ལེན་གྱི་བར་དེ་རྣམས་ནི་
བདག་གཞན་མཉམ་བརྗེའི་མན་ངག་ཐུན་མོང་མ་ཡིན་པ་དང་། དེའི་གོང་གི་
བཏང་སྙོམས། མར་ཤེས་སོགས་དང་། མཇུག་གི་ལྷག་བསམ་གྱི་ཚན་གྱིས་
བྱང་ཆུབ་ཀྱི་སེམས་འཕུལ་ཚུལ་རྣམས་ནི་མན་ངག་གཉིས་ཀའི་ཐུན་མོང་བ་
ཡིན་ཏེ། ཕ་རྗེ་བཙུན་བླ་མ་དེ་ཉིད་ཀྱིས་ལྷག་བསམ་ནས་མན་ངག་གཉིས་པོ་
གཅིག་ཏུ་འདྲེས་པ་ཡིན་གསུངས།
233

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དེ་ནས་བྱང་སྡོམ་གཟུང་ཚུལ་ནི། དུས་གསུམ་རྒྱལ་བ་ཀུན་གྱི་བགྲོད་
གཅིག་ལམ། །ཞེས་སོགས་ཏེ། བདག་གིས་མ་སེམས་ཅན་ཐམས་ཅད་ཀྱི་དོན་
དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་དེ་ཅི་ནས་ཀྱང་ཐོབ་པར་བྱ།
དེའི་ཕྱིར་དུ་དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་བཟང་
རྒྱལ་སྲས་ཀྱི་སྡོམ་པ་རྣམས་རྩ་ལྟུང་བཅོ་བརྒྱད། ཉེས་བྱས་ཞེ་དྲུག །ཕྱོགས་
མཐུན་གྱི་ཉེས་པ་སོགས་ཀྱིས་གཏན་ནས་མ་གོས་པར་རྣམ་པར་དག་པ་ཞིག་
མིག་འབྲས་ལྟ་བུར་བསྲུང་ཞིང་། རྒྱལ་སྲས་ཀྱི་སྤྱོད་པ་མཐའ་དག་བསྡུས་པའི་
སྡོམ་ཚུལ་ཁྲིམས་གསུམ་གྱི་ཉམས་ལེན་ལ་ལུས་དང་སྲོག་ལའང་མི་བལྟ་བར་
ཚུལ་བཞིན་དུ་སློབ་པར་བྱའོ། །རྫོགས་བྱང་ཐོབ་འདོད་ཀྱི་སེམས་འདི་ཡང་རྨི་
ལམ་གྱི་གནས་སྐབས་སུའང་གཏོང་བར་མི་བྱའོ། །
དེ་ལྟར་བྱེད་ནུས་པར་××× དེ་ལྟར་ན་སྨོན་པ་དམ་བཅའ་ཅན་དང་།
འཇུག་སེམས་གཉིས་སྟབས་གཅིག་ཏུ་ལེན་པ་དང་། རིམ་ཅན་དུ་ལེན་པའི་ཆོ་
ག་གཉིས་གང་བྱས་ཀྱང་འདྲའོ། །
འོ་ན་སྨོན་འཇུག་གཉིས་སྟབས་གཅིག་ཏུ་ལེན་པའི་ཆོ་ག་འདིས་འཇུག་
སྡོམ་མཚན་ཉིད་པ་སྐྱེའམ་མི་སྐྱེ། སྐྱེ་ན་སྨོན་འཇུག་གཉིས་དུས་གཅིག་ཏུ་སྐྱེ་
བར་འགྱུར་རོ་ཞེ་ན། སྤྱིར་སྨོན་འཇུག་གཉིས་རིམ་ཅན་སྐྱེ་བར་ངེས་ཀྱང་།
སྨོན་སེམས་མཚན་ཉིད་པ་རྒྱུད་ལ་ཡོད་པའི་བྱང་ཆུབ་སེམས་དཔས་ཀྱང་།
234

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྨོན་འཇུག་གཉིས་རིམ་ཅན་དུ་ལེན་པའི་ཆོ་ག་དང་། སྟབས་གཅིག་ཏུ་ལེན་
པའི་ཆོ་ག་གཉིས་གང་གི་སྒོ་ནས་བྱང་སྡོམ་བླངས་ཀྱང་སྐྱེ་མི་སྐྱེའི་ཁྱད་པར་མི་
རྙེད་པས། སྨོན་པ་དམ་བཅའ་ཅན་དང་འཇུག་སྡོམ་མཚན་ཉིད་པ་གཉིས་དུས་
གཅིག་ཏུ་སྐྱེ་བར་འདོད་ཀྱང་འགལ་བ་མེད་པ་དང་། དེ་བཞིན་དུ་སྨོན་སེམས་
ལ་རྩོལ་བཅས་ཀྱི་མྱོང་བ་ཙམ་སྐྱེས་པས་ཀྱང་། སྨོན་འཇུག་གཉིས་སྟབས་
གཅིག་ཏུ་ལེན་པའི་ཆོ་ག་བྱས་པས། འཇུག་སྡོམ་མཚན་ཉིད་པ་མི་ཐོབ་ཀྱང་
འཇུག་སེམས་རྗེས་མཐུན་པ་ཞིག་ཐོབ་པ་དང་དུས་མཉམ་དུ་སྨོན་པ་དམ་
བཅའ་ཅན་རྗེས་མཐུན་པ་གཅིག་ཀྱང་ཐོབ་པར་འདོད་པ་ལ་འགལ་བ་མེད་དམ་
སྙམ་སྟེ། འོན་ཀྱང་གང་ཟག་དེ་གཉིས་ལྟུང་བ་ལ་སྦྱོར་ན་རྩ་ལྟུང་དངོས་གཞི་
འབྱུང་མི་འབྱུང་ནི་སངས་རྒྱས་ཀྱི་གསུང་ཁོ་ན་ལས་ཡིད་ཆེས་བཙལ་དགོས་
པས་མཚམས་ཟིན་པར་དཀའ་ནའང་། མ་ཆགས་པ་དང་ཉམས་པ་ལྟུང་བ་ལ་
སྦྱོར་ན་ཉེས་བྱས་སོ་གསུངས་པ་ལྟར་འདུལ་བ་སྤྱིའི་འགྲོ་ལུགས་དང་བསྟུན་
ཆོག་མིན་དཔྱད་དོ།།
དེ་ལྟར་ནའང་བདག་འདྲ་སྨོན་སེམས་ལ་མྱོང་བ་སྐྱེས་པ་ལྟ་ཅི་སྨོས།
སྨོན་སེམས་གོ་བའི་ཡུལ་དུའང་མེད་པ་དུ་མས་སྨོན་འཇུག་སྟབས་གཅིག་ཏུ་
ལེན་པའི་ཆོ་ག་རྣམ་གྲངས་དུ་མ་བྱས་པ་འདི་ལ་ནི་སྨོན་འཇུག་དངོས་གནས་
ལྟ་ཅི་སྨོས་རྗེས་མཐུན་ཙམ་ཡང་ཐོབ་པར་དཀའ་ནའང་། དེ་རིགས་ཀྱི་གདུལ་
235

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བྱ་རྣམས་ཀྱིས་ཀྱང་བསླབ་པ་རྣམས་ནི་ངེས་པར་བསྲུང་དགོས་ཏེ། མ་སྲུང་ན་
བླངས་པའི་བར་མའི་དགེ་བ་དང་འགལ་བའི་ལྟུང་བ་འབྱུང་ངོ་། །
དེ་ལ་དགོངས་ནས་བདག་གི་དཔལ་ལྡན་བླ་མ་དེ་ཉིད་ཀྱིས་འོ་སྐོལ་ལྟ་
བུས་བྱང་སྡོམ་ཆོ་གས་བླང་བ་འདི་ལ་བྱང་སྡོམ་མི་སྐྱེ་ཡང་། བསླབ་པ་རྣམས་
ནི་ངེས་པར་བསྲུང་དགོས་ཏེ། མ་སྲུང་ན་ལྟུང་བ་འབྱུང་ངོ་ཞེས་ནན་ཏན་
གདམས་སོ། །
འདི་་ལའང་འགའ་ཞིག་གིས་ལམ་རིམ་དུ་སྨོན་སེམས་བཅོས་མིན་རྒྱུད་
ལ་ཡོད་པ་རྣམས་ཀྱིས་སྨོན་འཇུག་གཉིས་རིམ་ཅན་དུ་ལེན་པའི་ཆོ་ག་དང༌།
རྩོལ་བཅས་ཀྱི་མྱོང་བ་ཙམ་སྐྱེས་པས་དེ་གཉིས་སྟབས་གཅིག་ཏུ་ལེན་པའི་ཆོ་
ག་སོ་སོར་བཤད་པས་གང་ཟག་སྔ་མ་དེ་རིགས་ཀྱིས་སྟབས་གཅིག་ཏུ་ལེན་
པའི་ཆོ་ག་བྱེད་པ་མི་འཐད་དོ་ཞེ་ན། དེ་ནི་མཁས་གྲུབ་རྣམས་ཀྱིས་བྱང་སྡོམ་
ལེན་པའི་ཚུལ་ལ་མི་འདྲ་བ་གཉིས་གསུངས་པ་དེ་གཉིས་ཇི་ལྟར་ལེན་པའི་
ཚུལ་གསུངས་པ་ཙམ་མ་གཏོགས་ཆོ་ག་དེ་གཉིས་གདུལ་བྱ་སོ་སོའི་དབང་དུ་
བྱས་པར་བསྟན་པ་མིན་པས་སྐྱོན་མེད་དམ་སྙམ་སྟེ་རྣམ་དཔྱོད་ཅན་རྣམས་
ཀྱིས་དཔྱད་དགོས་སོ། །དབང་བསྐུར་རྗེས་གནང་རྣམས་ཀྱི་སྐབས་ཆོ་ག་
འདིའི་སྒོ་ནས་སྡོམ་པ་འབོགས་པ་དང་ནོད་པ་ཕལ་ཆེ་བ་ལ་རྟོག་འཇུག་ཙམ་
ཡང་མེད་དོ།།
236

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྦྱིན་པ་ལ་སློབ་ཚུལ་ནི། ལུས་དང་ལོངས་སྤྱོད་དུས་གསུམ་དགེ་
ཚོགས་བཅས། །ཞེས་སོགས་ཏེ། ཕྱི་ཡོ་བྱད་དངོས་སུ་གཏོང་བ་ཙམ་ལ་མི་
ལྟོས་པར། ནང་དུ་ལུས་ལོངས་སྤྱོད་དུས་གསུམ་དགེ་བའི་དངོས་པོ་གང་ལ་
ཡང་ཆགས་པ་མེད་པར་སེམས་ཅན་རྣམས་ཀྱི་རང་རང་གི་འདོད་དགུར་
བསྒྱུར་ཏེ་་ཕངས་པ་མེད་པར་གཏོང་བའི་སེམས་སྤེལ་བའི་མན་ངག་གི་འཕྲུལ་
ལ་བརྟེན་ནས་སྦྱིན་པའི་ཕར་ཕྱིན་མྱུར་དུ་རྫོགས་པར་བྱེད་ནུས་པར་×××
ཚུལ་ཁྲིམས་ནི། སོ་ཐར་བྱང་སེམས་གསང་སྔགས་སྡོམ་པ་ཡི། །ཞེས་
སོགས་ཏེ། སོ་ཐར་གྱི་སྐབས་ཁྲིམས་ཉིས་བརྒྱ་ལྔ་བཅུ་རྩ་གསུམ་དང༌། གཞི་
བསྡུས་ཀྱི་ཉེས་པ་སོགས་དང༌། བྱང་སེམས་ཀྱི་སྐབས་རྩ་ལྟུང་བཅོ་བརྒྱད།
ཟག་པ་ཆུང་འབྲིང་རྣམས་དང་ཉེས་བྱས་ཞེ་དྲུག་སོགས་དང་། གསང་སྔགས་
ཀྱིརྩ་ལྟུང་བཅུ་བཞི། སྦོམ་པོ་བརྒྱད། བཟའ་བའི་དམ་ཚིག །བསྟེན་པའི་དམ་
ཚིག་སོགས་བསྲུང་། སྡོམ་པའི་ཚུལ་ཁྲིམས་དང་། དགེ་བ་ཆོས་སྡུད་དང་།
སེམས་ཅན་དོན་བྱེད་ཀྱི་ཚུལ་ཁྲིམས་གསུམ་གྱི་སྒོ་ནས་ཚུལ་ཁྲིམས་ཀྱི་ཕར་
ཕྱིན་མྱུར་དུ་×××
བཟོད་པ་ནི། ཁམས་གསུམ་སྐྱེ་དགུ་མ་ལུས་ཁྲོས་གྱུར་ཏེ།།ཞེས་སོགས་
ཏེ། ཁོང་ཁྲོའི་ཉེས་དམིགས་དང་། བཟོད་པའི་ཕན་ཡོན་ལ་སོ་སོར་དཔྱོད་པའི་
ཤེས་རབ་ཀྱིས་ངེས་པ་དྲངས་ཏེ། སེམས་ཅན་གཅིག་གཉིས་སོགས་ལྟ་ཅི་
237

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སྨོས། ཁམས་གསུམ་གྱི་སེམས་ཅན་ཐམས་ཅད་དང་། དེ་ཡང་གཉེན་དང
མར་གནས་པ་ལྟ་ཅི་སྨོས། ཐམས་ཅད་དགྲར་ལངས་ཏེ་གནོད་པ་ཆུང་ངུ་ལྟ་ཅི་
སྨོས། གཤེ་ཞིང་མཚང་འབྲུ་བ་དང་སྲོག་གཅོད་པ་སོགས་བྱས་ཀྱང་རྒྱལ་
སྲས་རྣམས་ཀྱི་བདག་གཞན་བརྗེ་བའི་རིགས་པའི་འཕྲུལ་ལ་བརྟེན་ནས་སྐད་
ཅིག་ཀྱང་མི་ཁྲོ་བར་གནོད་ལན་ཕན་པ་སྒྲུབ་པས་གནོད་པ་ལ་ཇི་མི་སྙམ་པའི་
བཟོད་པ། སྡུག་བསྔལ་དང་ལེན་གྱི་བཟོད་པ། ཆོས་ལ་ངེས་སེམས་ཀྱི་བཟོད་
པ་གསུམ་གྱི་སྒོ་ནས་བཟོད་པའི་ཕར་ཕྱིན་XXX
བརྩོན་འགྲུས་ནི། སེམས་ཅན་རེ་རེའི་ཕྱིར་ཡང་མནར་མེད་པའི། །ཞེས་
སོགས་ཏེ། སེམས་ཅན་རེ་རེའི་སྡུག་བསྔལ་སེལ་ཞིང་བདེ་བ་བསྒྲུབ་པའི་ཕྱིར་
དུ་རང་ཉིད་དམྱལ་བ་མནར་མེད་ཀྱི་མེའི་ནང་དུ་དུས་ཡུན་རིང་པོ་བསྐལ་པ་རྒྱ་
མཚོའི་བར་དུ་གནས་དགོས་བྱུང་ཡང་རང་ཉམས་ལ་དཔགས་ཏེ་སེམས་ཅན་
གཞན་དམྱལ་བ་ལ་སོགས་པར་སྡུག་བསྔལ་བའི་ཚུལ་ལ་ཤས་མི་བཟོད་པའི་
སྙིང་རྗེའི་དབང་གིས་སྐད་ཅིག་ཀྱང་སྐྱོ་བ་མེད་པར་མྱུར་བ་མྱུར་དུ་དེར་གནས་
ཤིང་འཇུག་པ་སོགས་བྱང་ཆུབ་ཆེན་པོ་སྒྲུབ་པའི་ཐབས་ལ་བརྩོན་པ་གསུམ་
གྱི་སྒོ་ནས་བརྩོན་འགྲུས་ཀྱི་ཕར་ཕྱིན་XXX
བསམ་གཏན་ནི། བྱིང་རྒོད་རྣམ་པར་གཡེང་བའི་སེམས་སྤངས་ཏེ། །
ཞེས་སོགས་ཏེ། མི་རྟོག་གསལ་བའི་ངར་ལྡན་གྱི་ཏིང་འཛིན་སྒྲུབ་པ་ལ་འཇུག་
238

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པ་ན། གསལ་ངར་གྱི་བར་ཆོད་བྱིང་བ་བྱུང་ན་དལ་འབྱོར་སོགས་གཟེངས་
བསྟོད་པའི་གདམས་ངག་དང་། མི་རྟོག་པའི་བར་ཆོད་རྒོད་པ་བྱུང་ན་མིརྟག་པ་
སོགས་སྨ་འབབ་པའི་གདམས་ངག་དང་། མི་རྟོག་པའི་བར་ཆོད་རྣམ་གཡེང་
བྱུང་ན་རྣམ་རྟོག་ངོས་ཟིན་དང༌། ཕྲལ་གཅོད་སོགས་རྣམ་གཡེང་འགོག་པའི་
གདམས་ངག་ཚུལ་བཞིན་དུ་བསྟེན་པས་བར་ཆོད་དེ་དག་དང་བྲལ་བའི་
སེམས་དམིགས་རྟེན་སྟོང་པ་ཉིད་ལ་གཏད་པ་དེ། དྲན་ཤེས་ཀྱི་རྒྱ་ལས་མ་
གྲོལ་བར་གཡེངས་མེད་རྩེ་གཅིག་ཏུ་གནས་པའི་ཏིང་འཛིན་གྱི་སྒོ་ནས་བསམ་
གཏན་གྱི་ཕར་ཕྱིན་XXX
མཉམ་གཞག་ནམ་མཁའ་ལྟ་བུ་བསྐྱང་ཚུལ་ནི། དེ་ཉིད་སོ་སོར་རྟོག་པའི་
ཤེས་རབ་ཀྱིས། །ཞེས་སོགས་ཏེ། སྟོང་པ་ཉིད་ལ་རྩེ་གཅིག་ཏུ་མཉམ་པར་
བཞག་པའི་བདེ་གསལ་མི་རྟོག་གི་ངང་ལས་ཅུང་ཟད་ཀྱང་གཡོ་བ་མེད་བཞིན་
དུ་དྭངས་པའི་ཆུ་ནང་དུ་ཉེའུ་ཆུང་འཁྱུག་པ་བཞིན་དུ་སེམས་ཀྱི་ཆ་ཤས་
གཅིག་གིས་དེ་ཁོ་ན་ཉིད་ཀྱི་དོན་ལ་ཇི་ཙམ་དཔྱོད་པ་དེ་ཙམ་གྱིས་ཀྱང་གནས་
ཆ་ཇེ་བརྟན་དུ་སོང་བའི་མཐུས་དྲངས་པའི་བདེ་ཆེན་དང་འབྲེལ་བའི་ནམ་
མཁའ་ལྟ་བུའི་མཉམ་གཞག་གི་སྒོ་ནས་ཤེས་རབ་ཀྱི་ཕར་ཕྱིན་×××
རྗེས་ཐོབ་སྒྱུ་མ་ལྟ་བུ་བསྐྱང་ཚུལ་ནི། ཕྱི་ནང་ཆོས་རྣམས་སྒྱུ་མ་རྨི་ལམ་
དང་། །ཞེས་སོགས་ཏེ། དེལྟར་མཉམ་གཞག་ཏུ་ཆོས་ཐམས་ཅད་རང་བཞིན་
239

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གྱིས་སྟོང་པར་བསྒོམ་པའི་མཐུས་དེ་ལས་ལངས་པའི་རྗེས་ཐོབ་ཏུ་ཚོགས་
དྲུག་གི་ཡུལ་དུ་ཕྱི་ནང་གི་ཆོས་གང་སྣང་ཐམས་ཅད་ཀྱི་སྣང་ཚུལ་ལ་བརྟགས་
པ་ཙམ་གྱིས་རྨི་ལམ་དང་གཟུགས་བརྙན་ལྟ་བུར་སྣང་ཡང་རང་
པའི་ཚུལ་ངང་གིས་འཆར་བའི་སྒྱུ་མ་ལྟ་བུའི་ཏིང་འཛིན་རྫོགས་པར་བྱེད་ནུས་
པར་༞
སྣང་སྟོང་གཉིས་ཕན་ཚུན་རྒྱུ་འབྲས་སུ་འཆར་བའི་ཀླུ་སྒྲུབ་ཀྱི་ལྟ་བ་
བསྐྱང་ཚུལ་ནི། འཁོར་འདས་རང་བཞིན་རྡུལ་ཙམ་མེད་པ་དང་། །ཞེས་སོགས་
ཏེ། སྟོང་ཕྱོགས་འཁོར་འདས་ཀྱི་ཆོས་རྣམས་རང་བཞིན་གྱིས་གྲུབ་པ་རྡུལ་
ཙམ་ཡང་མེད་པའི་ཚུལ་ལ་སེམས་པས་ཀྱང་སྣང་ཕྱོགས་རྒྱུ་འབྲས་རྟེན་
འབྲེལ་བསླུ་བ་མེད་པའི་ཚུལ་ལ་ངེས་པ་ངང་གིས་སྐྱེ་བ་དང་། སྣང་ཕྱོགས་རྟེན་
འབྲེལ་བསླུ་མེད་ཀྱི་ཚུལ་ལ་སེམས་པས་ཀྱང་སྟོང་ཕྱོགས་རང་བཞིན་མེད་
པའི་ཚུལ་ལ་ངེས་པ་ངང་གིས་སྐྱེ་བ། སྟོང་པ་རྟེན་འབྲེལ་དང་རྟེན་འབྲེལ་སྟོང་
པའི་དོན་དུ་འཆར་བའི་འཕགས་མཆོག་ཀླུ་སྒྲུབ་ཀྱི་དགོངས་པ་མཐར་ཐུག་
རྟོགས་ནུས་XXX
རྡོ་རྗེ་སློབ་དཔོན་གྱི་བཀའ་དྲིན་གྱིས་ལམ་བསྒོམ་པའི་སྣོད་རུང་དུ་བྱས་
ཏེ་རྒྱུད་དོན་ལ་ཐོས་བསམ་གྱིས་སྒྲོ་འདོགས་ཆོད་ཚུལ་དང་། སྣོད་རུང་དུ་
གྱུར་ནས་དམ་ཚིག་དང་སྡོམ་པ་དག་པར་བྱེད་ཚུལ་ནི། དེ་ནས་རྡོ་རྗེ་འཛིན་
240

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པའི་དེད་དཔོན་གྱི། །ཞེས་སོགས་ཏེ། དེ་ལྟར་ཐུན་མོང་ལམ་སྦྱང་སྔོན་དུ་
བཏང་ནས་སླར་ཡང་ལུས་སྲོག་ལོངས་སྤྱོད་གང་ལའང་ལྟོས་པ་མེད་པར་རྡོ་རྗེ་
སློབ་དཔོན་བསམ་སྦྱོར་གཉིས་ཀྱིས་མཉེས་པར་བྱས་ཏེ་དབང་བཞི་མཚན་
ཉིད་ཚང་བ་ལེགས་པར་བསྐུར་བས། ལམ་རིམ་གཉིས་ཡན་ལག་དང་བཅས་
པ་རྣམས་ཀྱི་གཞི་རྫོགས་པར་ཐེངས་པ་དང་། སྐུ་བཞིའི་ས་བོན་ཐེབས་ངེས་སུ་
མཛད་པ་ན་རྩ་བཤད་སྦྱར་བའི་མན་ངག་ལ་བརྟེན་ནས་རྒྱུད་དོན་ལ་ཕུ་ཐག་
ཆོད་པའི་ཐོས་བསམ་བྱས་ཏེ། མཆོག་ཐུན་མོང་གི་དངོས་གྲུབ་ཀུན་གྱི་རྩ་བ་
རིགས་ལྔ་སྤྱི་དང་བྱེ་བྲག་གི་དམ་ཚིག་སྡོམ་པ་རྣམས་མིག་གི་འབྲས་བུའམ་
སྲོག་ལས་ཀྱང་གཅེས་པར་འཛིན་ཅིང་བསྲུང་ནུས་XXX
ལམ་བགྲོད་ཚུལ་ལ་རིམ་པ་དང་པོར་སློབ་ཚུལ་ནི། སྐྱེ་ཤི་བར་དོ་རྒྱལ་
བའི་སྐུ་གསུམ་དུ། །ཞེས་སོགས་ཏེ། གཞི་དུས་ཀྱི་སྐྱེ་ཤི་བར་དོ་གསུམ་ལམ་
དུས་ཀྱི་སྐུ་གསུམ་དུ་བསྒྱུར་བར་བྱེད་པའི་ལམ་འཁྱེར་གསུམ་ཡན་ལག་དང་
བཅས་པ་བསྒོམས་པས། ཚེ་རབས་ཀུན་ཏུ་ལྷག་པའི་ལྷས་རྗེས་སུ་བཟུང་ཞིང་
སངས་རྒྱས་སྲས་བཅས་ཀྱིས་བྱིན་གྱིས་རློབ་པ་དང་། ལམ་དུས་ཀྱི་སྐུ་
གསུམ་ཡོངས་རྫོགས་སྐྱེ་བའི་དགེ་རྩ་རྣམས་སྨིན་པར་བྱེད་པ་དང་། ཐ་མལ་
གྱི་སྣང་ཞེན་མཐའ་དག་སྦྱངས་ནས་གང་སྣང་ལྷ་སྐུར་འཆར་བ་ཞིག་XXX
རིམ་པ་གཉིས་པར་སློབ་ཚུལ་ནི། སྙིང་གའི་འདབ་བརྒྱད་དྷཱ་ཏཱིའི་དབུས་
241

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དག་ཏུ། །ཞེས་སོགས་ཏེ། སྙིང་གའི་རྩ་འཁོར་གྱི་དབུས་རྩ་དབུ་མའི་ནང་དུ་
བཀའ་དྲིན་གསུམ་ལྡན་གྱི་མགོན་པོ་ཁྱེད་ཀྱི་སྐུ་བསྒོམ་ཞིང་གསོལ་བ་བཏབ་
པ་དང། ཨོ་ཐུགས་རྒྱུད་བསྐུལ་བའི་རྡོ་རྗེའི་བཟླས་པ་སོགས་ཀྱི་མཐུས་དཔེ་
དོན་གྱི་འོད་གསལ་གཉིས་དང་། དག་མ་དག་གི་སྒྱུ་ལུས་གཉིས་དང་། སློབ་
མི་སློབ་པའི་ཟུང་འཇུག་གཉིས་ཏེ་ཟབ་ལམ་རིམ་པ་ལྔའི་སྙིང་པོ་མཐའ་དག་ཚེ་
འདིར་མངོན་དུ་འགྱུར་བར་བླ་མ་ལྷས་×XX
དེ་ལྟར་ལམ་ཐུན་མོང་དང་ཐུན་མོང་མ་ཡིན་པ་རྣམས་ལ་ལེགས་པར་
སྦྱངས་ཀྱང་བཙན་ས་མ་ཟིན་པར་འཆི་དགོས་འབྱུང་ན། འཆི་ཁའི་ཉམས་ལེན་
དང་འཕོ་བ་བྱ་ཚུལ་ནི། ལམ་སྣ་མ་ཟིན་འཆི་བའི་དུས་བྱེད་ན། །ཞེས་སོགས་
ཏེ། བདག་གིས་དལ་འབྱོར་ཚང་བའི་རྟེན་འདིར་མདོ་སྔགས་ཀྱི་ལམ་གྱི་ལུས་
ཡོངས་སུ་རྫོགས་པར་བློ་སྦྱངས་ཀྱང་བཙན་ས་མ་ཟིན་པར་འཆི་དགོས་པ་
བྱུང་ནའང་། རྒྱུད་སྡེ་ནས་གསུངས་པའི་སྡིག་ཅན་བཙན་ཐབས་སུ་འཚང་རྒྱ་
བའི་མན་ངག་བླ་མའི་རྣལ་འབྱོར་གྱི་སྒོ་ནས་འཕོ་བ་དང་། ཐེག་ཆེན་བློ་སྦྱོང་
གི་གདམས་པ་འཆི་ཁའི་ཉམས་ལེན། དཀར་པོ་ས་བོན་དང་། སྨོན་ལམ་དང་།
འཕེན་པ་དང་། སུན་འབྱིན་པ་དང་། གོམས་པའི་སྟོབས་རྣམ་པ་ལྔ་པོ་ཕན་ཚུན་
སྦྱོར་བའི་གདམས་ངག་གི་སྒོ་ནས་བདེ་བ་ཅན་སོགས་དག་པའི་ཞིང་དུ་བགྲོད་
པའམ། མཁའ་སྤྱོད་རིག་པ་འཛིན་པའི་རྟེན་ནམ།
242

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཚེ་
གསུམ་ལྡན་དགེ་སློང་རྡོ་རྗེ་འཛིན་པའི་རྟེན་ཞིག་ཏུ་སྐྱེ་བར་×××
རབས་ཀུན་ཏུ་བླ་མས་རྗེས་སུ་འཛིན་ཅིང་སྲས་ཀྱི་ཐུ་བོའམ་འཁོར་གྱི་ཐོག་
མར་འགྱུར་བའི་སྨོན་ལམ་བྱ་ཚུལ་ནི། མདོར་ན་སྐྱེ་ཞིང་སྐྱེ་བ་ཐམས་ཅད་དུ། །
ཞེས་སོགས་ཏེ། མདོར་ན་བདག་གིས་ཆོས་ཕུང་བརྒྱད་ཁྲི་བཞི་སྟོང་གི་བཅུད་
ཕྱུང་བའི་ཉིང་ཁུ། དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་
བཟང་། རྒྱ་བོད་ཀྱི་མཁས་ཤིང་གྲུབ་པའི་དབང་ཕྱུག་རྣམས་ཀྱི་ཐུགས་དམ་གྱི་
མཐིལ། མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པའི་བླ་མའི་རྣལ་
འབྱོར་འདི་ཉིད་ཉམས་ལེན་སྙིང་པོར་བཟུང་སྟེ་ལུས་སྲོག་ལོངས་སྤྱོད་གང་ལ་
ཡང་མི་བལྟ་བའི་དཀའ་སྤྱད་དྲག་པོ་དང་། རླབས་པོ་ཆེའི་བརྩོན་འགྲུས་ཀྱི་སྒོ་
ནས་རྩེ་གཅིག་ཏུ་བསྒྲུབས་པས་རབ་བྱུང་ན་ཚེ་འདིར་འཚང་རྒྱ་བའམ། དེ་
ལྟར་མ་བྱུང་ནའང་སྐྱེ་བ་གཉིས་སམ་གསུམ་སོགས་དང་། ཐ་ནའང་སྐྱེ་བ་བཅུ་
དྲུག་གི་ཕྱིར་མི་འགྱངས་པར་འཚང་རྒྱ་བ་ཞིག་བྱ་དགོས་པས། དེ་ལྟ་བུའི་སྐྱེ་
ཞིང་སྐྱེ་བ་ཐམས་ཅད་དུའང་ཕ་བླ་མ་ཁྱེད་ཀྱིས་འབྲལ་མེད་རྗེས་སུ་གཟུང་སྟེ་
ཐུགས་ཀྱི་བཅུད་མཐའ་དག་ལེགས་པར་ཕྱུང་བའི་མན་ངག་གི་བདུད་རྩི་
དགྱེས་བཞིན་དུ་སྩལ་བ་དང་། སྐུ་གསུང་ཐུགས་ཀྱི་ཡོན་ཏན་གཞན་སུ་ལའང་
མངོན་པར་མི་མཛད་པ་རྣམས་ཀྱང་སྦས་གསང་མེད་པར་གསུངས་པས། སྐུ་
གསུང་ཐུགས་ཀྱི་གསང་བ་མཐའ་དག་འཛིན་པའི་སྲས་ཀྱི་ཐུ་བོར་འགྱུར་བ་
243

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དང་། གཞན་ཡང་མགོན་པོ་ཁྱོད་ཀྱིས་བསྐལ་པ་གྲངས་མེད་པའི་སྔ་རོལ་ནས་
རྫོགས་པའི་སངས་རྒྱས་ཀྱི་གོ་འཕང་མངོན་དུ་མཛད་ཟིན་ནའང་། སླར་ཡང་
སངས་རྒྱས་ཀྱི་ཞིང་རབ་འབྱམས་རྣམས་སུ་ལ་ལར་སྐུ་བལྟམས་པ་དང་།
གཞན་དུ་མངོན་པར་རྫོགས་པར་སངས་རྒྱས་པ་དང་།
དེ་ལས་གཞན་དུ་ཆོས་ཀྱི་འཁོར་ལོ་བསྐོར་བ་སོགས་མཛད་པ་སྣ་
ཚོགས་ཀྱིས་བདག་ཅག་རྣམས་ཀྱི་དོན་མཛད་པར་འགྱུར་པས་གང་དང་གང་
དུ་མངོན་པར་རྫོགས་པར་སངས་རྒྱས་པ་དེ་དང་དེར་བདག་ཀྱང་འཁོར་གྱི་
ཐོག་མ་ཉིད་དུ་འགྱུར་ཏེ། གནས་སྐབས་དང་མཐར་ཐུག་གི་དགོངས་པའི་དོན་
མཐའ་དག་ཀྱང་འབད་མེད་ཡིད་བཞིན་དུ་འགྲུབ་པའི་ཤིས་པས་སྐྱོང་བར་གྱུར་
ཅིག །ཅེས་གསོལ་བ་བཏབ་པས་དེ་དང་དེའི་བགེགས་བྱེད་ཀྱི་དྲི་མ་སྦྱངས།
དེ་དང་དེའི་རྟོགས་པའམ་ནུས་པ་ཁྱད་པར་ཅན་བཞག་པའི་མོས་པ་བྱའོ།།
མཚམས་འདིར་གཏོར་མ་འབུལ་བའི་ཕྱག་སྲོལ་ཡོད་པས། གཏོར་མའི་
རྒྱུ་དང་རྫས་རྣམས་རྒྱུད་དང་གྲུབ་ཆེན་གྱི་གཞུང་རྣམས་ལས་འབྱུང་བ་ལྟར་
དང་། དབྱིབས་གཟུགས་རྣམས་དབེན་ས་སྙན་བརྒྱུད་པ་རྣམས་ཀྱི་ཕྱག་
བཞེས་ལྟར་བཤམས་ཏེ། གསང་བདེ་འཇིགས་གསུམ་གང་རུང་གི་ནང་མཆོད་
ལྟར་བྱིན་གྱིས་བརླབས་ཏེ། བླ་མ་ལྷ་ཚོགས་རྣམས་ཀྱི་ལྗགས་འོད་ཟེར་གྱི་སྦུ་
གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཨཱཿ གུ་རུ་བུདྡྷ་བོ་ངྷི་
244

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སརྦ་ས་ཏྭ་ཌཱ་ཀི་ནི་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིངྐ་ཁ་ཁ་ཁཱ་ཧི་ཁཱ་ཧི།
ཞེས་པའི་གཏོར་སྔགས་ལན་བདུན་ནམ། ལན་གསུམ་གྱིས་གཏོར་མ་ཕུལ་
ཏེཕྱི་ནང་གི་མཆོད་པས་ཀྱང་མཆོད། བླ་མ་སངས་རྒྱས་བླ་མ་ཆོས། །ཞེས་
སོགས་དང་། ལྷར་བཅས་སྟོན་པ་ཞེས་སོགས་ཀྱིས་བསྟོད།
གཞན་ཡང་སྐྱེས་བུ་གསུམ་གྱི་ཆོས་སྐྱོང་རྣམས་ཀྱི་བསྟོད་པ་འདྲ་འདོན་
པར་སྤྲོ་ནའང་འདོན། གཞན་འཇིག་རྟེན་པའི་ཆོས་སྐྱོང་སྣ་ཚོགས་ཀྱི་གཏོར་
འབུལ་དང༌། བསྟོད་བསྐུལ་རྣམས་གདམས་པ་འདིར་སྦྲེལ་བ་ནི་དོན་མ་གོ་བ་
ཆེན་པོ་ཡིན་ནོ། །
དེ་ཡང་བདག་གི་དཔལ་ལྡན་བླ་མ་དེ་ཉིད་ཀྱིས། གཏོར་མ་འབུལ་བ་པོ་
རང་ཉིད། འབུལ་ཡུལ་གྱི་ལྷ་གང་ཡིན་གྱི་ལྷའི་རྣམ་པར་བསྐྱེད་མི་དགོས་ཀྱང་
འབུལ་བའི་གཏོར་མ་དང་ནང་མཆོད་སོགས། འབུལ་ཡུལ་གྱི་ལྷ་རང་རང་གི་
རྒྱུད་སྡེ་ནས་འབྱུང་བ་ལྟར་བྱིན་གྱིས་བརླབས་ནས་འབུལ་དགོས་གསུངས།
དེ་ནས་མཎྜལ་རྒྱས་བསྡུས་གང་རུང་ཞིག་ཕུལ་ཏེ་ཚོགས་ཞིང་བསྡུ་བའི་
ཕྱག་ལེན་ཡོད་པར་མཎྜལ་ཕུལ་བའི་མཇུག་ཏུ།
དེ་ལྟར་གསོལ་བ་བཏབ་པས་བླ་མ་མཆོག །ཅེས་སོགས་ཏེ། འདིར་
ཚོགས་ཞིང་བསྡུ་ལུགས་ཐུན་མོང་དང་ཐུན་མོང་མ་ཡིན་པ་གཉིས་ལས། དང་
པོ་ནི། ཚོགས་ཞིང་གི་རྣམ་པ་གསལ་བར་བྱས་ཏེ་སྙིང་ཁོང་རུས་པའི་གཏིང་
245

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནས་གསོལ་བ་རྩེ་གཅིག་ཏུ་བཏབ་པས། བླ་མ་སེམས་དཔའ་གསུམ་བརྩེགས་
ཀྱི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་མཐའ་སྐོར་གྱི་ལྷ་ཚོགས་རྣམས་
དང་། བཞུགས་གནས་དཔག་བསམ་གྱི་ཤིང་དང་མཆོད་རྫས་རྣམས་ལ་ཕོག་
པས། དེ་དག་ཇེ་གསལ་དང་ཇེ་དྭངས་སུ་སོང་ནས་མཆོད་རྫས་རྣམས་འོད་དུ་
ཞུ་ནས་དཔག་བསམ་གྱི་ཤིང་ལ་ཐིམ། དེ་ཡང་འོད་དུ་ཞུ་ནས་སེང་ཁྲི་ལ་ཐིམ་
ཞིང་། མཐའ་སྐོར་གྱི་ཞི་ཁྲོ་རབ་འབྱམས་རྣམས་མཐའ་ནས་རིམ་གྱིས་འོད་དུ་
ཞུ་ནས་ནང་མ་ནང་མ་རྣམས་ལ་ཐིམ་པས། མཐར་རྒྱུད་ཆེན་བཞིའི་ལྷ་ཚོགས་
རྣམས་ཀྱང་བླ་མ་ཐུབ་དབང་རྡོ་རྗེ་འཆང་བློ་བཟང་གྲགས་པའི་སྐུའི་ཕྱོགས་
བཞིར་ཐིམ། རྒྱ་ཆེན་སྤྱོད་བརྒྱུད་དང་། ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱང་
བྱམས་འཇམ་དབྱངས་གཉིས་དང༌། ཆོས་འབྲེལ་དངོས་ཐོབ་ཀྱི་བླ་མ་རྣམས་
གདམས་པ་འདིའི་ཁྲིད་ཕོག་པའི་བླ་མ་ལ་ཐིམ། ཉམས་ལེན་བྱིན་རླབས་
བརྒྱུད་ཀྱི་བླ་མ་རྣམས་དང་། གདམས་པ་འདིའི་ཉེ་བརྒྱུད་ཐུན་མོང་མིན་པའི་
བླ་མ་རྣམས་ཀྱང་རྡོ་རྗེ་འཆང་ལ་ཐིམ་ཞིང་། གཙོ་འཁོར་ལྔ་པོ་དེ་ལ་ཅུང་ཟད་
གསལ་བར་དམིགས་ནས་བྱམས་འཇམ་དབྱངས་གཉིས་པོ་སེམས་དཔའ་
གསུམ་བརྩེགས་ཀྱི་སྐུ་གཡས་གཡོན་དང་། ཁྲིད་ཕོག་པའི་རྩ་བའི་བླ་མ་ཞལ་
དངོས་སུ་བཞུགས་ན་སྐུ་རིལ་པོ་དང་། ཞལ་དངོས་སུ་མ་བཞུགས་ན་འོད་སྔོན་
པོར་ཞུ་ནས་ཚོགས་ཞིང་གཙོ་བོའི་ཐུགས་ཀར་ཐིམ།རྡོ་རྗེ་འཆང་ཚོགས་ཞིང་
246

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གཙོ་བོའི་སྤྱི་བོ་ནས་མར་ཞུགས་ཏེ་ཐུགས་ཀར་ཡེ་ཤེས་སེམས་དཔའ་ལ་
ཐིམ། སེང་ཁྲི་པདྨ་བརྩེགས་པའི་གདན་དང་བཅས་པ་ཉི་ཟླའི་གདན་ལ་ཐིམ་
ཞིང་བླ་མ་སེམས་དཔའ་གསུམ་བརྩེགས་ཉི་ཟླའི་གདན་བཅས་རང་ཉིད་རྡོ་རྗེ་
འཇིགས་བྱེད་དུ་གསལ་བའི་སྤྱི་བོར་ཕེབས་ཏེ་ཚངས་བུག་གི་ཁར་བཞུགས།
དེ་ཡང་ཇེ་ཆུང་དུ་སོང་ནས་མཐར་སེམས་དཔའ་གསུམ་བརྩེགས་རྒྱ་སྲན་
ཙམ་མམ། མཐེབ་ཚིགས་ཙམ་དུ་སོང་སྟེ་ཚངས་བུག་ནས་མར་ཧྲི་ལི་ལི་
ཞུགས་ནས། སྙིང་གའི་ཤིན་ཏུ་ཕྲ་བའི་གཉུག་མའི་རླུང་སེམས་དང་དབྱེར་
མེད་དུ་གྱུར་ཏེ། བླ་མ་དང་ལྷག་པའི་ལྷ་རང་སེམས་གསུམ་ངོ་བོ་དབྱེར་མེད་
དུ་གྱུར་པའི་མོས་པ་བརྟན་པོ་བྱ།
གཉིས་པ་ནི། སྔར་སྣོད་བཅུད་བྱིན་རླབས་ཀྱི་སྐབས། སྣོད་དང་བཅུད་
ཐམས་ཅད་གཞལ་ཡས་ཁང་དང་། ལྷ་དང་ལྷ་མོར་བསྒྱུར་བ་ཐམས་ཅད་རང་
འདོད་ལྷ་ཡབ་ཡུམ་གྱི་ཐུགས་ཀའི་ཧཱུཾ་དང་སྦྱོར་མཚམས་ནས་བདེ་བ་ཆེན་
པོའི་རང་བཞིན་གྱི་འོད་ཟེར་དམར་པོ་དཔག་ཏུ་མེད་པ་འཕྲོས་པས་ཇེ་དྭངས་
དང་ཇེ་གསལ་ལ་སོང་བ་རྣམས་འོད་དུ་ཞུ་ནས་རང་ཉིད་ལ་ཐིམ་པ་དང་།
ཚོགས་ཞིང་རྣམས་ཀྱང་སྔར་བཞིན་བསྡུས་ན། གཙོ་བོ་རང་གི་ཚངས་བུག་གི་
ཁར་བྱོན་ཏེ་རང་གི་ལུས་ཀྱི་ནང་རྒྱབ་ལ་ཅུང་ཟད་ཉེ་བར་རྩ་གསུམ་ལུས་ཀྱི་
གཞུང་ཤིང་ལྟར་གནས་པའི་ལུས་གནས་བཞིའི་ཐད་ཀར་དབུ་མ་ནས་རྩའི་
247

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འཁོར་ལོ་བཞི་གྱེས་པའམ་གནས་ལྔའམ་དྲུག་ཏུ་འཁོར་ལོ་ལྔའམ་དྲུག་གསལ་
བཏབ་ཚུལ་རྫོགས་རིམ་སྤྱི་འགྲོས་ལྟར་བྱས་ཏེ། རང་གི་ཚངས་བུག་གི་ཁར་
བཞུགས་པའི་ཚོགས་ཞིང་གཙོ་བོ་ཇེ་ཆུང་ཇེ་ཆུང་དུ་སོང་སྟེ་མཐར་དམིགས་
པས་མ་ཟིན་ན་རྒྱ་སྲན་ཙམ་དང་ཟིན་ན་ནས་འབྲུའམ་ཡུངས་ཀར་ཙམ་དུ་གྱུར་
པ། རྩ་དབུ་མའི་ནང་ནས་མར་ཁྱུ་རུ་རུ་ཞུགས་ཏེ་སྤྱི་བོའི་རྩ་འཁོར་གྱི་ནང་དུ་
སླེབས་པས་སྐུ་ལས་འཕྲོས་པའི་འོད་ཟེར་གྱིས་རྩ་འཁོར་གྱི་ལྟེ་བ་དང་རྩ་
འདབ་རྣམས་ཀྱི་ནང་ཐམས་ཅད་གང་སྟེ་གསལ་བར་བྱས་པས་རྩ་མཉེན་པ་
དང་རླུང་ལས་སུ་རུང་བར་བྱིན་གྱིས་བརླབ་ཅིང་། བླ་མའི་སྐུ་ལ་བརྟེན་པའི་
དམ་ཚིག་ཉམས་ཆག་ཐམས་ཅད་བྱང་ཞིང་དག་པར་བསམ། དེ་ནས་མགྲིན་
པའི་རྩ་འཁོར་གྱི་ནང་དུ་སླེབས་པ་ནའང་། སྔར་བཞིན་འོད་ཟེར་འཕྲོས་ཤིང་རྩ་
རླུང་རྣམས་བྱིན་གྱིས་བརླབ་པ་དང་། གསུང་གི་དམ་ཚིག་ཉམས་ཆག་ཐམས་
ཅད་བྱང་ཞིང་དག་པ་དང་། དེ་ནས་སྙིང་གའི་རྩ་འཁོར་གྱི་ནང་དུ་སླེབས་པ་ན་
དེར་གནས་པའི་མི་ཤིགས་པའི་ཐིག་ལེ་འོག་དམར་པོ་དང་སྟེང་དཀར་པོར་
ཡོད་པ་གའུ་ཁ་སྦྱོར་གྱི་ཚུལ་དུ་གནས་པའི་ནང་དུ། ཤིན་ཏུ་ཕྲ་བའི་གཉུག་
མའི་རླུང་སེམས་ལ་ཐིམ་པས་གཉུག་མའི་རླུང་སེམས་དང་བླ་མ་སེམས་
དཔའ་གསུམ་བརྩེགས་གཉིས་དབྱེར་མེད་དུ་གྱུར་ཅིང །
ཐིག་ལེ་དམར་པོ་གདན་དང་དཀར་པོ་ན་བཟའི་རྣམ་པར་གྱུར་པར་
248

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བསམ་སྟེ་རང་གི་བཀའ་དྲིན་གསུམ་ལྡན་གྱི་བླ་མ་དང་ལྷག་པའི་ལྷ་རྗེ་ཙོང་ཁ་
པ་ཆེན་པོ་དང་རང་གི་སེམས་གསུམ་རྒྱང་ཆད་ཀྱི་གཉིས་སྣང་ཕྲ་མོས་ཀྱང་མ་
ཆོད་པར་དབྱེར་མེད་རོ་གཅིག་ཏུ་གྱུར་པའི་མོས་པ་བརྟན་པོ་བྱ་དགོས་པ་ནི་
ཐིག་ལེ་དང་ལྷག་པའི་ལྷ་དང་རང་གི་སེམས་གསུམ་དབྱེར་མེད་རོ་གཅིག་ཏུ་
སོང་བ་ལྟར་བསྒོམ་དགོས་པར་ཡང་ཡང་གསུངས་པ་ལྟར་རོ། །
གནས་དེར་ཡང་སྔར་ལྟར་འོད་ཟེར་སྤྲོས་པ་དང་རྩ་རླུང་བྱིན་གྱིས་
བརླབས་པ་སོགས་ཀྱི་མོས་པ་བྱའོ།།
དངོས་གཞི་ཕྱག་རྒྱ་ཆེན་པོ།
༈དེ་ནས་དངོས་གཞི་ཕྱག་རྒྱ་ཆེན་པོ་ལ། མདོ་ལུགས་ཀྱི་ཕྱག་ཆེན་དང།
སྔགས་ལུགས་ཀྱིཕྱག་ཆེན་བསྒོམ་ཚུལ་གཉིས་ལས། ཕྱི་མ་ནི། རྡོ་རྗེའི་ལུས་
ལ་གནད་དུ་བསྣུན་པའི་ཐབས་ཁྱད་པར་ཅན་གྱིས་རླུང་ངྷུ་ཏཱི ར་ཞུགས་གནས་
ཐིམ་གསུམ་བྱས་པ་ལས་བྱུང་བའི་ཡུལ་ཅན་ལྷན་སྐྱེས་ཀྱི་བདེ་བས་ཡུལ་སྟོང་
པ་ཉིད་བསྒོམ་ཚུལ་ཡིན་ལ། ལུས་ལ་གནད་དུ་བསྣུན་ས་གཙོ་བོ་ཡང་། འདུས་
པ་ནས་སྙིང་གར་དང་། རྒྱུད་གཞན་ནས་ལྟེ་བར་གསུངས་སོ།།
ཐོག་མར་གང་ལ་གནད་དུ་བསྣུན་ས་ཡང་འདུས་པ་ཡེ་ཤེས་ས་ལུགས་
ཀྱི་སྐབས། ཐོག་མར་སྙིང་གར་མི་ཤིགས་པའི་ཐིག་ལེ་དང་། དེ་ནས་གསང་
249

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བའི་སྣ་རྩེར་ཕྲ་ཐིག་དང་། དེ་ནས་གདོང་གི་སྣ་རྩེར་འོད་ཀྱི་ཐིག་ལེ་དང་། དེ་
ནས་སྙིང་གར་མི་ཤིགས་པའི་ཐིག་ལེ་ཁྱད་པར་ཅན་བསྒོམ་པར་གསུངས་
པས།ཐོག་མར་སྙིང་གར་གནད་དུ་བསྣུན་པ་དང༌། འདུས་པ་འཕགས་ལུགས་
སུ་ཐོག་མར་ནོར་བུར་ཕྲ་ཐིག་དང་། དེ་ནས་སྙིང་གར་སྔགས་ཐིག་དང་འོད་ཀྱི་
ཐིག་ལེ། དེ་ནས་གསང་བའི་སྣ་རྩེར་རྫས་ཐིག་བསྒོམ་པར་གསུངས་པས།
ཐོག་མར་གསང་བའི་རྩེར་གནད་དུ་བསྣུན་པར་གསུངས་སོ།།
དེ་ཡང་བསྐྱེད་རིམ་གྱི་ཕྲ་ཐིག་མཐར་ཕྱིན་པས་ནི་ཐོག་མར་འོག་སྒོར་
གནད་དུ་བསྣུན་ན་འབྲེལ་ཆེ་བར་གསུངས་པས་དེ་ལྟར་དང་། བསྐྱེད་རིམ་
རགས་པ་མཐར་ཕྱིན་ཀྱང་ཕྲ་མོ་མཐར་མ་ཕྱིན་པས་ནི་དང་པོར་སྙིང་གར་རམ་
འོག་སྒོར་གནད་དུ་བསྣུན་པ་གང་བྱས་ཀྱང་འདྲ་བར་སྣང་ཡང་།ཐོག་མར་སྙིང་
གར་གནད་དུ་བསྣུན་ཀྱང་གནས་དེར་རླུང་འདུ་མ་ཐུབ་ན། གནས་གཞན་ལ་
གནད་དུ་བསྣུན་པའི་ཐབས་ལན་མང་བྱས་པས་རླུང་འདུ་བར་བྱང་བ་ན། སླར་
ཡང་སྙིང་གར་གནད་དུ་བསྣུན་དགོས་པར་གསུངས་པས་དེ་ལྟར་བྱ་དགོས་ལ།
འོན་ཀྱང་བསྐྱེད་རིམ་ཕྲ་རགས་གང་ཡང་མཐར་མ་ཕྱིན་པར་ལུགས་འདིའི་
ཕྱག་ཆེན་བསྒོམ་པའི་བག་ཆགས་འཇོག་པར་འདོད་པས་ནི། ཐོག་མར་སྙིང་
གར་རམ་འོག་སྒོ་གང་ལ་གནད་དུ་བསྣུན་ཀྱང་ཁྱད་མེད་པར་སྣང་བས་ཐོག་
མར་སྙིང་གར་གནད་དུ་བསྣུན་ཀྱང་སྔར་ཚོགས་ཞིང་བསྡུས་པའི་སྐབས་སྙིང་
250

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གའི་རྩ་འཁོར་གྱི་དབུས་སུ་མི་ཤིགས་པའི་ཐིག་ལེ་དཀར་དམར་གྱི་ནང་དུ་
ཤིན་ཏུ་ཕྲ་བའི་གཉུག་མའི་རླུང་སེམས་བླ་མ་སེམས་དཔའ་གསུམ་བརྩེགས་
ཀྱི་རྣམ་པར་སོང་བ་ཐིག་ལེ་དང་བཅས་པར་རང་གི་སེམས་ཞུགས་པ་བཞིན་
དུ་བྱས་ནས་བསྒོམ་པས། རོ་རྐྱང་གི་རླུང་དྷཱུ་ཏཱི ར་ཞུགས་གནས་ཐིམ་གསུམ་
བྱས་པས་སྨིག་རྒྱུ་ནས་འོད་གསལ་གྱི་བར་དང་།དེའི་དུས་སུ་ཡས་བབ་མས་
བརྟན་གྱི་དགའ་བཞི་དྲངས་པའི་མོས་པ་བྱས་ཏེ། བཞི་པ་ལྷན་སྐྱེས་ཀྱི་དགའ་
བའི་དུས་སུ་སྔར་བཙལ་བའི་ལྟ་བ་དྲན་པར་བྱས་ཏེ་བདེ་སྟོང་མཉམ་གཞག་ཏུ་
བསྐྱང་ཚུལ་དང་། དེ་ལས་ལྡང་བར་བརྩམ་པ་ན་འཕེན་པའི་དབང་གིས་ལུགས་
ལྡོག་གི་ཉེར་ཐོབ་ཤར་བ་དང་དུས་མཉམ་དུ་སྒྱུ་མའི་ལོངས་སྐུར་ལྡང་ལུགས་
དང་། དེས་ཕུང་པོ་རྙིང་པ་འདོད་ལྷ་ཡབ་ཡུམ་དུ་གསལ་བའི་དམ་ཚིག་སེམས་
དཔའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་ཞུགས་པའི་སྤྲུལ་སྐུ་
བཟུང་ཚུལ་དང་རྗེས་ཐོབ་ཏུ་གང་སྣང་སྟོང་པར་གཏན་ལ་ཕབ་སྟེ། དེའི་ངང་དུ་
སྔར་གྱི་ལྷན་སྐྱེས་ཀྱི་བདེ་བ་དྲན་པར་བྱས་པའི་བདེ་སྟོང་གི་ཡེ་ཤེས་དེ་ཉིད་
ལྷའི་རྣམ་པར་འཆར་ཚུལ་གྱི་ལུས་དབེན་ནས་རིམ་གྱིས་བསྒོམ་དགོས་ཏེ།
བདག་གི་རྗེ་བཙུན་བླ་མ་དེ་ཉིད་ཀྱིས། འདིར། སྙིང་གའི་འདབ་བརྒྱད་ངྷུ་
ཏཱིའི་དབུས་དག་ཏུ། །ཞེས་སོགས་གསུངས་པ་འདིས་སྲོག་རྩོལ་གྱི་ཕྱོགས་
གཅིག་རྡོར་བཟླས་དངོས་སུ་སྟོན་པ་ཡིན་ཀྱང་བསྒོམ་པའི་སྐབས་སུ་ལུས་
251

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དབེན་ནས་རིམ་གྱིས་བསྒོམ་གསུངས་སོ། །
འོག་སྒོར་གནད་དུ་བསྣུན་ན་སྙིང་གའི་མི་ཤིགས་པའི་ཐིག་ལེ་བླ་མ་དང་
བཅས་པ་ནོར་བུའི་རྩ་འཁོར་གྱི་ནང་ངམ་ནོར་བུའི་རྩེར་དྷཱུ་ཏཱིའི་ནང་ཙམ་དུ་
དམིགས་པས་ཕབ་སྟེ་རྩེ་གཅིག་ཏུ་བསྒོམ་པ་སོགས་སྔར་བཞིན་དང་།དེ་ནས་
དམིགས་རྟེན་སྙིང་གར་དྲངས་ཏེ་སྔགས་ཐིག་སོགས་བསྒོམ་དགོས་སོ།།
དེ་ལྟར་བསྒོམ་པའི་རིམ་པ་རྣམས་ཞིབ་ཏུ་ངེས་པར་བྱས་ཏེ་བསྒོམ་ཚུལ་
དངོས་གཞི་དང་སྐབས་སུ་བབ་པའི་གེགས་སེལ་བོགས་འདོན་རྣམས་ནི་
འདུས་པ་འཕགས་ལུགས་ལྟར་དང་། གདམས་པ་འདིའི་སྒོས་ཀྱི་དམིགས་པའི་
ཁྱད་པར་ཞིབ་པ་རྣམས་ནི་བླ་མའི་ཞལ་ལས་ཤེས་པར་བྱ་བ་ཡིན་ནོ། །
འདི་དག་ནི་ཤིན་ཏུ་དཀའ་བའི་གནས་རྒྱུད་སྡེ་རིན་པོ་ཆེའི་དགོངས་པ་
མཁས་གྲུབ་ཚད་མར་གྱུར་པ་རྣམས་ཀྱི་མན་ངག་ལ་བརྟེན་ནས་ཤེས་པར་བྱ་
བ་ཡིན་པས། བདག་འདྲས་རང་སྟོབས་ཀྱིས་ཕྱོགས་ཙམ་ཡང་བརྗོད་པར་མི་
ནུས་ཀྱང་བླ་མ་དམ་པའི་གསུང་གི་བབ་དང་། བླ་མ་ཡོངས་འཛིན་རིན་པོ་ཆེའི་
ཊིཀྐ་དང་།
རྫོགས་རིམ་གྱི་མན་ངག་གསལ་བར་བསྟན་པའི་ལེགས་བཤད་རྣམས་
ལ་བརྟེན་ནས་རང་གི་གོ་ཚོད་ཙམ་གཟུ་བོར་གནས་པའི་དཔྱོད་ལྡན་རྣམས་
ཀྱིས་དཔྱད་པའི་གཞིར་བསྟན་པ་ཡིན་ནོ།།
252

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མདོ་ལུགས་ཀྱི་ཕྱག་རྒྱ་ཆེན་པོ།
སྔ་མ་མདོ་ལུགས་ཀྱི་ཕྱག་ཆེན་ནི། ཤེར་ཕྱིན་གྱི་མདོ་སྡེ་རིན་པོ་ཆེའི་
དངོས་བསྟན་སྟོང་ཉིད་བསྒོམ་ཚུལ་ཏེ་མིང་གཞན་དབུ་མའི་ལྟ་ཁྲིད་སྐྱོང་ཚུལ་
ཞེས་བྱ་བ་ཡིན་ནོ། །
དེ་ལ་འགའ་ཞིག་གིས་འདིར་སྟོང་ཉིད་བསྒོམ་ཚུལ་དབུ་མའི་ལྟ་ཁྲིད་དང་
ཁྱད་པར་མེད་པ་ལ་མིང་ཕྱག་ཆེན་ཞེས་འདོགས་པ་དང༌། སྔོན་འགྲོའི་སྐོར་
ཐམས་ཅད་ཀྱང་རྫོགས་རིམ་ལྟར་བྱེད་པ་འདི་ནི་ཆེས་མ་འབྲེལ་ཞིང་དགོས་པ་
མེད་དོ་སྙམ་ན། ཚུལ་འདི་ནི་ཤིན་ཏུ་དཀའ་བའི་གནས་ཤིག་ཡིན་པས་
གདམས་པ་འདིའི་མན་ངག་ལ་མངའ་བརྙེས་པའི་བླ་མ་དམ་པའི་གསུང་ལ་
བརྟེན་ནས་རང་གིས་གོ་ཚོད་ལྟར་ཅུང་ཟད་བཤད་ན།
འདིར་བྱིང་རྒོད་དང་རྣམ་པར་གཡེང་བའམ་འཕྲོ་བའི་སྐྱོན་རྣམས་འགོག་
པའི་ཐབས་ཤིང་རྟ་ཆེན་པོརྣམས་ཀྱི་གཞུང་ལུགས་ནས་འབྱུང་བ་དང་། ཁྱད་
པར་གྲུབ་ཆེན་རྣམས་ཀྱི་མན་ངག་ཁྱད་པར་ཅན་རྣམས་ལ་བརྟེན་ནས་གཉུག་
སེམས་རགས་པའི་ཀུན་རྫོབ་པའི་ངོ་བོར་ངོས་བཟུང་སྟེ། དེ་ཉིད་དྲན་པས་
ཡེང་མེད་རྩེ་གཅིག་ཏུ་འཛིན་པས་སེམས་རགས་པ་འདི་ཉིད་དབང་དུ་འདུ་
ནས།དེས་སྟོང་ཉིད་བསྒོམ་ཚུལ་འདི་ནི་མཐར་རྡོ་རྗེའི་ལུས་ལ་གནད་དུ་བསྣུན་
པའི་ཐབས་མཁས་ཀྱི་འཕྲུལ་རྣམས་ལ་བརྟེན་ནས། རང་བཞིན་བརྒྱད་ཅུའི་
253

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཀུན་རྟོག་གཡོ་བྱེད་རླུང་དང་བཅས་པ་བསྡུས་པ་ལས། ཤིན་ཏུ་ཕྲ་བའི་གཉུག་
སེམས་མངོན་དུ་བྱས་ཤིང་དབང་དུ་འདུ་ནས་གཉུག་སེམས་ཕྲ་མོ་དེས་སྟོང་
ཉིད་བསྒོམ་ཚུལ་དང་རྣམ་པ་མཐུན་ཞིང་དེའི་སྨིན་བྱེད་དུ་ཡང་འགྱུར་བ་དང་།
དེར་མ་ཟད་གཉུག་སེམས་ཕྲ་མོས་སྟོང་ཉིད་བསྒོམ་ཚུལ་ནི་སྔར་སྟོང་ཉིད་ཀྱི་
ལྟ་བ་བཙལ་ནས་རྙེད་པ་དེ་ཉིད་དྲན་པར་བྱས་ཏེ་བདེ་སྟོང་སྦྱོར་བ་ཡིན་གྱི།
སེམས་ཕྲ་མོ་དེའི་ངང་དུ་དམིགས་རྟེན་འཚོལ་བའི་དཔྱད་པ་རགས་པ་བྱས་ན་
རླུང་འདུ་བའི་གེགས་སུ་འགྱུར་བས། དེའི་སྔོན་དུ་དམིགས་རྟེན་སྟོང་ཉིད་
བཙལ་དགོས་ཤིང་། དེས་ན་སྔར་ལྟར་གཉུག་སེམས་རགས་པའི་ངང་ནས་
སྟོང་ཉིད་འཚོལ་བ་ནི། ཐུན་མོང་མིན་པའི་ཕྱག་ཆེན་གྱི་དམིགས་རྟེན་འཚོལ་
བ་ཡིན་པས་འབྲེལ་ཡང་ཤིན་ཏུ་ཆེ་ལ། དེ་ལ་ཕྱག་ཆེན་གྱི་མིང་འདོགས་པའང་
ཤིན་ཏུ་འཐད་དོ། །
དེར་མ་ཟད་མདོ་ལུགས་ཀྱི་སྟོང་ཉིད་བསྒོམ་པ་ལ་ཕྱག་ཆེན་གྱི་མིང་
འདོགས་པའི་ཚུལ་ནི། བཅོམ་ལྡན་འདས་དེ་ཉིད་ཀྱིས། ཏིང་འཛིན་རྒྱལ་པོའི་
མདོ་ལས། ཆོས་རྣམས་ཀུན་གྱི་རང་བཞིན་ཕྱག་རྒྱ་ཆེ།༩༦ །ཞེས་སོགས་
གསུངས་སོ།།
གཞན་ཡང་གཉུག་སེམས་ཕྲ་མོས་སྟོང་ཉིད་བསྒོམ་པ་ལ་ནི་དབང་བཞི་
རྣམ་པར་དག་པ་བླངས་ཤིང་། དབང་དུས་སུ་ཁས་བླངས་པའི་དམ་ཚིག་སྡོམ་
254

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པ་རྣམ་པར་དག་པར་བྱེད་པ་དང་། རིམ་པ་དང་པོའི་རྣལ་འབྱོར་ལ་གོམས་
པར་བྱས་པ་དང་། བླ་མའི་རྣལ་འབྱོར་ཐུན་མོང་མིན་པའི་སྒོ་ནས་ཚོགས་
རླབས་པོ་ཆེ་གསོག་པ་སོགས་སྔོན་དུ་འགྲོ་དགོས་ལ་འདིར་ཡང་དེའི་
དམིགས་རྟེན་འཚོལ་བའི་སྐབས་ཡིན་པས་དགོས་པའང་ཆེའོ། །
འོན་ཀྱང་དབང་བཞི་མ་ཐོབ་པས་དམིགས་རྟེན་སྟོང་ཉིད་འཚོལ་བ་ལ།
སྔར་ལྟར་ཐུན་མོང་མིན་པའི་སྔོན་འགྲོ་དེ་དག་བྱ་མི་དགོས་ཤིང་བྱ་བར་ཡང་
མི་རུང་ལ། དབང་བཞི་ཐོབ་པས་ནི་སྔར་ལྟར་བསྐྱེད་རིམ་བསྒོམ་པ་དང་། དམ་
ཚིག་སྡོམ་པ་དག་བྱེད་ཀྱི་ཐབས་དང་། བླ་མའི་རྣལ་འབྱོར་ཐུན་མོང་མིན་པ་
སོགས་ཐུན་དྲུག་ཏུ་བྱ་དགོས་པ་རང་གི་དམ་ཚིག་ཡིན་པས་དགོས་པ་མེད་
པར་མི་འགྱུར་རོ།།
སེམས་གནས་ཀྱི་ཏིང་ངེ་འཛིན་སྐྱོང་ཚུལ།
སྐྱོང་ཚུལ་དངོས་གཞི་ལ། ཐོག་མར་ལྟ་བའི་ངེས་པ་བཙལ་ཏེ་ངེས་པ་
རྙེད་པའི་ངང་ནས་གནས་ཆ་འཚོལ་བ་དང༌། ཐོག་མར་གནས་ཆ་བཙལ་ཏེ་
གནས་པ་རྙེད་པའི་ངང་ནས་ལྟ་བའི་ངེས་པ་འཚོལ་ལུགས་གཉིས་ཡོད་ཀྱང་།
སྔ་མ་ནི་ལྟ་བའི་བག་ཆགས་བརྟན་པོ་དང་། ཞི་གནས་ཀྱི་བག་ཆགས་སད་
ངེས་ཀྱི་གང་ཟག་ཁྱད་པར་ཅན་འགའ་ཞིག་གི་དབང་དུ་བྱས་པ་ཡིན་ཅིང་། ཕྱི་
255

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མ་ནི་ད་ལྟའི་གང་ཟག་ལྟ་བ་ལ་བག་ཆགས་འཇོག་པར་འདོད་པ་ཚུན་ཆད་ཀྱི་
དབང་དུ་བྱས་པ་ཡིན་པས་འདིར་དེའི་ལུགས་ལྟར་འཚོལ་བར་བྱའོ།།
དེ་ཡང་སྔར་ལྟར་ཚོགས་ཞིང་བསྡུས་ནས་རང་གི་སྤྱི་བོའི་བླ་མ་སེམས་
དཔའ་གསུམ་བརྩེགས་ལ་དད་གུས་ཆེན་པོས་ཐལ་འགྱུར་བའི་ཐུན་མོང་མ་
ཡིན་པའི་དགག་བྱ་ཕྲ་མོ། ཀླུ་སྒྲུབ་ཡབ་སྲས། གྲུབ་མཆོག་སངས་རྒྱས་
བསྐྱངས་དང་། དཔལ་ལྡན་ཟླ་བ། རྗེ་ཡབ་སྲས་སོགས་ཀྱིས་ཇི་ལྟར་ངོས་
བཟུང་བ་ལྟར་འཁྲུལ་མེད་རྗེན་པར་ངོས་འཛིན་ནུས་པ་དང་། དེ་བཀག་པའི་
སྟོང་པ་རྟེན་འབྱུང་དང་། རྟེན་འབྱུང་སྟོང་པའི་དོན་དུ་འཆར་བའི་ཀླུ་སྒྲུབ་ཀྱི་
ལམ་བཟང་བདག་གི་རྒྱུད་ལ་མྱུར་དུ་སྐྱེ་བར་བླ་མ་ལྷས་བྱིན་གྱིས་བརླབ་ཏུ
གསོལ་ལོ་ཞེས་སྙིང་ཁོང་རུས་པའི་གཏིང་ནས་གསོལ་བ་ཤུགས་དྲག་ཏུ་
བཏབ་པས། སྔར་ལྟར་བླ་མ་སྙིང་གར་མི་ཤིགས་པའི་རླུང་སེམས་དང་དབྱེར་
མེད་དུ་གྱུར་པའམ། བླ་མ་རང་ལ་ཐིམ་པས་བླ་མའི་སྐུ་གསུང་ཐུགས་དང་རང་
གི་ལུས་ངག་ཡིད་གསུམ་དབྱེར་མེད་རོ་གཅིག་ཏུ་གྱུར་པའི་མོས་པ་བརྟན་
པོའི་ངང་དུ་དར་ཅིག་འཇོག་པའི་སྣང་བ་བན་བུན་སོང་བ་དེའི་ངང་དུ་བདེ་སྐྱིད་
སྙན་གསུམ་སོགས་འབྱུང་བའི་རེ་བ། སྡུག་བསྔལ་དང་གཏམ་ངན་སོགས་
འབྱུང་དོགས། ཚེ་འདིའི་བྱ་བཞག་གི་རྣམ་རྟོག་གང་ཡང་མི་བྱེད་པས་གཡོ་
མེད་ཅུང་ཟད་མཉམ་པར་འཇོག་གོ།
256

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དེ་ནས་སེམས་ཡུལ་གང་ལ་ཡང་མི་འཕྲོ་བར་བྱའོ་སྙམ་པའི་འཕེན་པ་
ཤུགས་དྲག་བཏང་སྟེ། སེམས་ཡུལ་གང་ལའང་མི་འཕྲོ་བར་གསལ་ལེ་ཧྲིག་
གེ་བར་གནས་པ་དེ་ལ། སེམས་ཡེང་མེད་རྩེ་གཅིག་ཏུ་འཛིན་པའི་དྲན་པ་ཐུ་
རེ་བསྟེན་པའི་དྲན་པའི་རྒྱུན་བསྐྱངས་པའི་ངང་ནས། སེམས་ཀྱི་ཆ་ཤས་ཕྲ་མོ་
ཞིག་གིས་སེམས་དམིགས་རྟེན་ལ་ཚུལ་ཇི་ལྟར་བཏགས་པ་ལྟར་གནས་མི་
གནས་ཀྱི་བྱ་ར་རིག་ཙམ་རིག་ཙམ་བྱེད་པའི་ཤེས་བཞིན་ཡང་བསྟེན་པར་བྱའོ།།
སྐབས་འདིར་དྲན་པའང་དམིགས་རྟེན་བློ་ཡུལ་ནས་མ་ཤོར་བར་དྲན་
ཐུབ་ཙམ་གྱིས་མི་ཆོག་པར་སེམས་དམིགས་རྟེན་ལ་ཡེང་མེད་རྩེ་གཅིག་ཏུ་
འཛིན་པའི་འཛིན་སྟངས་ངར་ལྡན་གྱི་དྲན་པ་ཤུགས་ཅན་ཞིག་དགོས་ལ། དེ་
ལྟ་བུའི་དྲན་པ་བསྟེན་ཚུལ་རྣལ་མ་ཞིག་བྱུང་ན་ཤེས་བཞིན་ཡང་དེའི་འབྲས་བུ་
ཡིན་པས་ཇི་ལྟར་འདོད་པ་ལྟར་བསྟེན་དུ་ཡོད་ཀྱི། དྲན་པ་ལ་མ་ལྟོས་པར་ཤེས་
བཞིན་བསྟེན་ཚུལ་མེད་དོ། །
ཤེས་བཞིན་དྲན་པའི་འབྲས་བུར་གསུངས་པའང་མྱུ་གུ་ས་བོན་གྱི་
འབྲས་བུ་ཡིན་ཟེར་བ་ལྟ་བུ་མིན་པར། ཉི་མའི་འོད་ཉི་མའི་འབྲས་བུ་ཡིན་ཟེར་
བ་ལྟར་གོ་བར་བྱ་ཞིང་། དེ་ཡང་མྱོང་བ་ལ་བསྐོར་ན་སྔར་ལྟར་སེམས་
དམིགས་རྟེན་ལ་ཡེང་མེད་རྩེ་གཅིག་ཏུ་འཛིན་པའི་དྲན་པ་ལས་སྤུ་རིས་འབྱེད་
པའི་དྲན་པའི་ཆ་ཤས་ཕྲ་མོ་ཞིག་གིས་སེམས་དམིགས་རྟེན་ལ་ཇི་ལྟར་
257

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
བཏགས་པ་ལྟར་གནས་མི་གནས་སོགས་ཀྱི་བྱ་ར་བྱེད་པ་ལ་ཟེར་བ་ཡིན་ནོ།།
དེ་ལྟར་ཤེས་བཞིན་གྱིས་བྱ་ར་བྱས་པ་ན་སེམས་དམིགས་རྟེན་ལ་ཇི་ལྟར་
བཏགས་པ་ལྟར་གནས་པར་མཐོང་ན་རང་བབས་སུ་ལྷུག་པར་འཇོག མི་
གནས་པར་འཛིན་སྟངས་ཀྱི་ངར་ཤོར་ན་དྲན་པའི་འཛིན་སྟངས་ཀྱི་ངར་
གསོས་ཏེ་བསྒོམ། འཕྲོ་རྒོད་བྱུང་ན་དམིགས་རྟེན་བློ་ཡུལ་ནས་མ་ཤོར་བར་
དྲན་པའི་ངང་ནས་སེམས་ཀྱི་ཆ་ཤས་ཕྲ་མོ་ཞིག་གིས་རྣམ་རྟོག་གི་ངོ་བོ་ལ་
བལྟ་བ་དང༌། རྣམ་རྟོག་ཐོག་བརྫིས་སུ་བྱེད་པ་དང༌། རྣམ་རྟོག་ཇི་ལྟར་འཕྲོ་བ་
ལ་བལྟ་བའི་མན་ངག་ཁྱད་པར་ཅན་གསུམ་པོ་གང་རུང་བྱས་པས་རྣམ་རྟོག་
རང་ཡལ་ལ་སོང་བའི་མ་སྒྲིབ་སྟོང་གསལ་ཧྲིག་གེ་བའི་ངང་དུ་འཇོག་གོ།དེ་
ལྟ་བུའི་དྲན་ཤེས་ཁྱད་པར་ཅན་དེ་ཡང་བསམ་སྦྱོར་ཇི་ལྟ་བུ་ཞིག་གིས་བསྟེན་
པར་བྱེད་ན། འཕྲལ་དུ་ལུས་སེམས་ཀྱི་རྩོལ་བ་ལྷོད་ཤིག་གེ་བར་བྱས་པའི་
ཁོངས་ནས་སེམས་ཀྱི་འཛིན་སྟངས་གྲིམ་པར་བྱས་ཏེ་བསྐྱང་དགོས་ཏེ། ཕ་བླ་
མ་དེ་ཉིད་ཀྱིས། འཕྲལ་ལུས་སེམས་ལྷོད་ཤིག་གེ་བ་ཞིག་བྱས། ཁོང་ནས་
སེམས་སྒྲིམ་པོར་བྱས་ཏེ་བསྒོམ་དགོས་གསུངས། ༩༧ ཚུལ་དེ་ནི་མཁས་
མཆོག་ཙནྡྲ་གོ་མི་དང། ས་ར་ཧ། མ་གཅིག་ལབ་སྒྲོན་སོགས་མཁས་གྲུབ་དུ་
མས་ཀྱང་ཡང་ཡང་གསུངས་སོ།།
དེ་ལ་འདིར་ཏིང་འཛིན་གྱི་བསྐྱང་ཚུལ་བཤད་པའི་སྐབས་སུ་བབ་པ་ལ།
258

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དྲན་པའི་བསྐྱང་ཚུལ་རྒྱ་བསྐྱེད་ནས་བཤད་པ་འདི་ནི་ཆེས་མ་འབྲེལ་བ་ཞིག་
གོ་སྙམ་ན། དེ་ནི་ཤིན་ཏུ་དཀའ་བའི་གནས་ཤིག་ཡིན་པས། ཕ་བླ་མའི་མན་
ངག་ལ་བརྟེན་ནས་རང་གི་གོ་ཚོད་ཅུང་ཟད་བཤད་ན་གོང་དུ་བཤད་པ་ལྟར་
སེམས་དམིགས་རྟེན་ལ་ཡེང་མེད་རྩེ་གཅིག་ཏུ་འཛིན་པའི་དྲན་པ་ཐུ་རེ་བསྟེན་
སེམས་བླ་མའི་གདམས་ངག་གིས་བརྡ་སྤྲད་པའི་དམིགས་རྟེན་ལ་ཡེང་པ་ན།
མེད་རྩེ་གཅིག་ཏུ་འཛིན་པའི་ཆ་ནས་དྲན་པ་དང་། དེ་ལ་སེམས་ཇི་ལྟར་འཛིན་
པ་ལྟར་ཡེངས་མེད་རྩེ་གཅིག་ཏུ་གནས་པའི་ཆ་ནས་ཏིང་ངེ་འཛིན་ཟེར་བ་ཡིན་
པས་སེམས་ཀྱི་ངོ་བོ་གཅིག་ལ་བློའི་སྤུ་རིས་ཐ་དད་པར་འབྱེད་པ་ཡིན་ནོ། །
དེ་ལྟར་ན་ཏིང་ངེ་འཛིན་ནི་དྲན་པའི་བྱེད་ལས་ལས་འབྱུང་བས་དྲན་པའི་
སྐྱོང་ཚུལ་ལས་མ་གཏོགས་པའི་ཏིང་ངེ་འཛིན་གྱི་སྐྱོང་ཚུལ་མེད་དོ། །དོན་དེ་
ལ་དགོངས་ནས་ཕ་བླ་མ་དེ་ཉིད་ཀྱིས། བླ་མ་ཡོངས་འཛིན་རིན་པོ་ཆེ་དེ་ཉིད་
ཀྱིས་ཏིང་ངེ་འཛིན་དྲན་པའི་ངོ་བོ་ཡིན་གསུང་གིན་ཡོད་པས་དེ་ལྟར་བྱས་ན་
ཁྱེད་ཅག་གཞུང་ཆེན་མོར་སྦྱངས་པ་རྣམས་ལ་ཨེ་མགྲིགས་པ་ཨང་ཞེས་པའི་
ཟོལ་གྱིས་ཡང་ཡང་འདོམས་སོ། །
གཞན་ཡང་ཚུལ་འདི་དག་ནི་རྗེ་ཐམས་ཅད་མཁྱེན་པས། སེམས་མི་རྟོག་
པ་ཙམ་སྐྱོང་བས་ཀྱང་སེམས་ཡུལ་གང་ལ་ཡང་མི་རྟོག་པར་བཞག་པར་བྱའོ་
ཞེས་དྲན་ནས། དེ་ནས་སེམས་མི་འཕྲོ་བ་ལ་མ་ཡེངས་པར་བྱ་ལ། མ་ཡེངས་
259

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པ་ཡང་དམིགས་པ་མ་བརྗེད་པའི་དྲན་པ་དང་དོན་གཅིག་པས་དྲན་པའི་སྐྱོང་
ཚུལ་ལས་མ་འདས་པས་དེ་ལྟར་སྒོམ་པ་དེས་ཀྱང་ངེས་ཤེས་ཀྱི་ཤུགས་ཐོན་
པའི་དྲན་པ་བསྟེན་ནོ་ཞེས་དང་།༩༨ རྗེ་བཙུན་བློ་བཟང་ཆོས་རྒྱན་གྱིས།
ཡེངས་དང་མ་ཡེངས་པ་ཡི་དོན། །དམིགས་རྟེན་གང་ལ་འཇོག་པའི་སེམས། །
དྲན་ཤེས་རྒྱ་ལས་མ་གྲོལ་བར། །གཡོ་མེད་རྩེ་གཅིག་གནས་པ་ལ། །འདིར་
བསྟན་མ་ཡེངས་པ་ཞེས་བརྗོད།༩༩ །ཅེས་གསུངས་པ་རྣམས་ཀྱི་དགོངས་པ་
ལྟར་ཡིན་ནམ་སྙམ།
དེ་ལྟར་ལས་དང་པོ་བའི་སེམས་གནས་སྒྲུབ་ཚུལ་རྨད་དུ་བྱུང་བ་སེམས་
ལ་དམིགས་པའིདྲན་པའི་རྒྱུན་སྐྱོང་ཚུལ་གྱི་ཐབས་ཁྱད་པར་ཅན་བསྒོམ་པས།
བྱིང་རྒོད་སོགས་ཀྱིས་མ་སྒྲིབ་པས་གསལ་བ། གཟུགས་ཅན་གང་དུའང་མ་
གྲུབ་པས་སྟོང་སང་ནམ་མཁའ་ལྟ་བུ། ཡུལ་སྣང་ཅིར་ཡང་འཆར་དུ་རུང་བའི་
ཧྲིག་གེ་བ། སེམས་ཀྱི་ཀུན་རྫོབ་པའི་ངོ་བོ་བླ་མའི་གདམས་ངག་གིས་ངོ་སྤྲད་
པ་ལྟར་མྱོང་ཐོག་ནས་ངོ་འཕྲོད་པའི་གནས་ཆ་བརྟན་པའམ། དེ་ལྟར་ཇི་མ་ཇི་
བཞིན་ངོ་མ་འཕྲོད་ཀྱང་དེའི་ཆ་ཕྱེད་དང་ཕྱོགས་མཐུན་ཙམ་ངོ་འཕྲོད་པའི་
གནས་ཆ་ཅུང་ཟད་རྙེད་པ་ན། ད་གཟོད་སེམས་ཀྱི་དོན་དམ་པའི་ངོ་སྤྲོད་བྱ་
དགོས་ཀྱི། བདག་འདྲ་ལས་དང་པོ་པས་གནས་ཆ་ཅུང་ཟད་ཀྱང་མ་རྙེད་པ་ད་
ལྟ་གསུང་རབ་ཀྱི་དོན་ལ་བལྟ་རྟོག་བྱེད་པའི་སེམས་འཁྱར་པོ་འདི་འདྲས་དོན་
260

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དམ་པའི་གནས་ཚུལ་ཇི་ཙམ་དཔྱད་ཀྱང་ལྟ་བ་ལ་མྱོང་བ་ཐོན་མི་སྲིད་པར་
གསུངས་པས་སོ།།
གང་ཟག་གི་བདག་མེད་བསྒོམ་ཚུལ།
དེ་ཡང་ཐོག་མར་གང་ཟག་གི་བདག་མེད་སྒོམ་དགོས་པར་གསུངས་
པས་དང་པོ་སྒོམ་པ་པོ་སྐྱེས་བུའི་དོན་དམ་པའི་གནས་ཚུལ་གྱི་ངོ་སྤྲོད་བྱ་ཚུལ་
ནི། དཔེར་ན་ཆུ་ཤིན་ཏུ་དྭངས་པ་རླུང་སོགས་ཀྱིས་ཅུང་ཟད་ཀྱང་མི་གཡོ་བའི་
ནང་དུ་ཉེའུ་ཆུང་འཁྱུག་འཁྱུག་འགྲོ་བ་ན། ཆུའི་ནང་དུ་སྟེང་འོག་ཐད་ཀར་གང་
དུ་རྒྱུ་བ་ནའང་ཆུ་དྭངས་ཤིང་མི་གཡོ་བར་གནས་པ་ལ་ཅི་ཡང་མི་གནོད་པ་
ཞིག་ཡོད་པ་བཞིན་དུ་སྔ་མའི་མཉམ་གཞག་དེའི་ངང་ནས་ཤེས་པའི་ཆ་ཤས་
ཕྲ་མོ་ཞིག་གིས་གནད་བཞིའི་དཔྱད་པ་བྱེད་པ་ན། གནད་བཞིའི་དཔྱད་པ་ཇི་
ལྟར་བྱེད་ཀྱང་སྔར་གྱི་མཉམ་གཞག་དེ་ལ་ཅུང་ཟད་ཀྱང་མི་གནོད་པའི་ཚུལ་
གྱིས་བྱེད་ཤེས་པ་ཞིག་དགོས་པས།སྔར་གྱི་མཉམ་གཞག་དེའི་ངང་ནས་ཅུང་
ཟད་ཀྱང་མ་གཡོས་པར་སེམས་ཀྱི་ཆ་ཤས་ཕྲ་མོ་ཞིག་གིས་མ་ཉེས་ཁ་
གཡོགས། བདེ་བ་ཐོབ་ཏུ་རེ་བ། སྡུག་བསྔལ་འབྱུང་དུ་དོགས་པ་སོགས་ཀྱི་
རྐྱེན་ལ་འཁྲིས་ནས་ངར་འཛིན་ལྷན་སྐྱེས་ཐབས་མཁས་པོས་བསྐྱེད་དོ། །
བློ་བྱིངས་པོ་ངར་འཛིན་གྱི་ཕྱོགས་སུ་བཏང་ནས་དེ་ལས་བློའི་སྤུ་རིས་
261

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
འབྱེད་པའི་ཤེས་པ་ཕྲ་མོ་ཞིག་གིས་དེ་དང་དུས་མཉམ་དུ་ངར་འཛིན་ལྷན་སྐྱེས་
ལ་ང་ཚུལ་ཇི་ལྟར་དུ་སྣང་བ་དང་། དེས་ང་ཚུལ་ཇི་ལྟར་དུ་བཟུང་བའི་ཚུལ་ཕྲ་
ཞིང་མཛངས་པའི་ཚུལ་གྱིས་བརྟག་ནས་སྣང་ཚུལ་དང་འཛིན་ཚུལ་གཉིས་
འཕྱུག་མེད་ཅིག་ལེགས་པར་ངོས་འཛིན་དགོས་སོ།།
དེ་ལྟར་ཞིབ་ཏུ་བརྟག་པ་ན་སྣང་ཚུལ་དང་འཛིན་ཚུལ་དེ་གཉིས་ཀྱང་
ཡུལ་སྣང་གཞན་ཞིག་དང་འདྲེས་ནས་མཚམས་མཚམས་ནི་ངོས་ཟིན་པ་འདྲ་
མོ། མཚམས་མཚམས་ནི་མི་ཟིན་པ་འདྲ་མོ་ཞིག་ལས་མི་ཡོང་བས་ཐག་
བཅད་པ་མ་སྔ་བར། བསག་སྦྱང་དང་དགག་བྱ་འཁྲུལ་མེད་ཟིན་པའི་གསོལ་
འདེབས་ཡང་ཡང་བྱས་ཏེ་ཡང་ཡང་བརྟག་དཔྱོད་བྱས་པས་རང་གིས་ངོས་
ཟིན་པའི་དགག་བྱའི་སྣང་ཚུལ་དང་ཞེན་ཚུལ་དེ་ཉིད་རྗེ་བླ་མ་ནས་བརྒྱུད་པའི་
མན་ངག་ཚང་མ་རྣམས་དང་མཐུན་མི་མཐུན་གྱི་མགོ་བསྟུན་བྱ་དགོས་ཏེ། ཕ་
བླ་མ་དེ་ཉིད་ཀྱིས། ཉོན་མོངས་འདི་མགོ་སྐོར་གཏོང་མཁན་རང་ཡིན་པས་
ཡུལ་གཞན་ཞིག་དང་འདྲེས་ནས་མཚམས་མཚམས་ནི་ཡོང་བ་འདྲ་མོ།
མཚམས་མཚམས་ནི་མི་ཡོང་བ་འདྲ་མོ་ཞིག་ལས་མི་འོང་བས། ལན་རེ་རེ་
གཉིས་རེ་ཙམ་ལ་ཚད་འཛིན་མི་བྱ་བར་བསག་སྦྱང་དང་། བླ་མ་ལ་སྙིང་ཁོང་
རུས་པའི་གཏིང་ནས་དགག་བྱ་འཕྱུག་མེད་འཆར་བའི་གསོལ་བ་ཤུགས་དྲག་
ཏུ་བཏབ་སྟེ་ཡང་ཡང་ངོས་འཛིན་པར་བྱེད་དགོས་གསུངས། ངར་འཛིན་ལྷན་
262

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྐྱེས་འདི་རང་ཅག་ཐ་མལ་པ་རྣམས་ལ་རྨི་ལམ་གྱི་གནས་སྐབས་ཚུན་ཆད་
ངམ་ངམ་ཤུགས་ཀྱིས་འབྱུང་ཡང་། འདིའི་སྣང་ཚུལ་དང་ཞེན་ཚུལ་གཉིས་
ཡུལ་སྣང་གཞན་དང་མ་འདྲེས་པར་ངོས་འཛིན་སླ་བའི་ངར་འཛིན་གསལ་པོ་
དེ་ནི་རྐྱེན་མ་ཉེས་ཁ་གཡོགས་དང་། འཇིགས་དངངས་ཆེན་པོ་སོགས་གསར་
དུ་བྱུང་བའི་སྐབས་མ་གཏོགས་པར་མི་སྐྱེ་ཞིང་། རྐྱེན་ངན་དེ་འདྲ་བྱུང་བའི་
དུས་དེ་ཉིད་ནས་རྟོག་དཔྱོད་མ་བརྗེད་པའང་ཤིན་ཏུ་དཀའ་ལ། བརྟག་དཔྱད་
ཕྱིས་ན་ནི་ཅི་ཡང་ངོས་མི་ཟིན་ནོ། །ཕ་བླ་མ་དེ་ཉིད་ཀྱིས། ངར་འཛིན་ལྷན་སྐྱེས་
གསལ་པོ་འདི་སྐྱེས་པའི་ཡུན་ཤིན་ཏུ་ཐུང་བས་དེ་མ་ཐག་ཏུ་ཡུལ་གཞན་ཞིག་
དང་འདྲེས་ཡོང་བས་ཐིགས་པོ་ཞིག་ངོས་འཛིན་པ་ཤིན་ཏུ་དཀའོ་གསུངས་
སོ།།༡༠༠
དེས་ན་གཅོད་ལྟ་བའི་བོགས་འདོན་དུ་འགྱུར་ཚུལ་ཡང་། གཅོད་བྱས་
པས་ལྷ་འདྲེས་སློང་དང་ཆོ་འཕྲུལ་སྣ་ཚོགས་གཏོང་བ་དེ་རྣམས་ངར་འཛིན་
གསལ་བར་ངོས་འཛིན་པའི་ལམ་དུ་བསྒྱུར་ནས། ངར་འཛིན་གསལ་བར་ངོས་
ཟིན་པ་ན་ལྟ་བ་བདེ་བླག་ཏུ་རྟོགས་པར་འགྱུར་བའི་གནད་ཀྱིས་ཡིན་པར་ལ་བླ་
མའི་གསུང་གི་བབ་ལ་འབྱུང་ཡང་། ཕལ་ཆེ་བས་གཅོད་ལྟ་བའི་བོགས་འདོན་
་བ་ལུས་སྲོག་ལྷ་འདྲེ་ལ་བསམ་པ་ཐག་པས་བསྔོས་པས་འཛིན་
ཆགས་ཆུང་དུ་འགྲོ་བའི་དོན་དུ་གོ་སྟེ་གནད་མ་ཟིན་པ་ཡིན་ནམ་སྙམ། གཞན་
263

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཡང་གཅོད་བདག་པས་གཞན་གཅེས་པའི་བྱང་ཆུབ་ཀྱི་སེམས་ཀྱི་བོགས་
འདོན་དུ་འགྱུར་ཚུལ་ཡང༌། ལྷ་འདྲེ་རྣམས་ཀྱིས་སློང་སྣ་ཚོགས་གཏོང་བས་
རང་གཅེས་འཛིན་དགག་མི་ནུས་པའི་ཚོད་ཙམ་དུ་ངང་གིས་སྐྱེས་པ་ན།
གཅེས་འཛིན་དེ་ཉིད་དགྲའི་དྭངས་མར་བཟུང་སྟེ་དེའི་ཉེས་སྐྱོན་སྒོ་དུ་མ་ནས་
བསམ་པས། ལུས་སྲོག་བློས་ལིངས་བསྐྱུར་བྱས་པའི་བདག་གཞན་བརྗེ་བའི་
བསམ་པ་བསྐྱེད་པ་ལྟར། དེ་ལྟ་བུའི་འཇིགས་པ་མེད་ཅིང་བདེ་བར་གནས་པའི་
སྐབས་གཅེས་འཛིན་གཞན་ཞིག་ན་ཡོད་པ་འདྲ་མོ་བྱས་ནས་རང་གིས་དེའི་
སྐྱོན་བགྲང་གིན་འདུག་པའི་ཉམས་སྟེང་ནས་བདག་གཞན་བརྗེ་ཁུལ་བྱས་ཀྱང་
སེམས་ལ་བོགས་ཆེན་པོ་མི་ཐོན་པ་ནི་བློ་ཁ་ནང་དུ་ལོག་སྟེ་བལྟས་ན་ཤེས་
པར་འགྱུར་རོ། །
དེ་ལྟར་ཡང་ཡང་བརྟགས་པས་ངར་འཛིན་ལྷན་སྐྱེས་ཀྱི་སྣང་ཚུལ་དང་
ཞེན་ཚུལ་འཁྲུལ་མེད་རྗེན་པར་ངོས་ཟིན་ན་ཕུང་པོ་དང་། དབྱིབས་དང་། ཁ་
དོག་དང་། ཇི་མེད་སྟོང་སངས་སོགས་ཀྱི་སྣང་བ་གང་ཡང་མི་འཆར་བར་གང་
ལ་ཡང་ལྟོས་པ་མེད་པར་གདགས་གཞིའི་ཕུང་པོ་འདིའི་སྟེང་ནས་ཚུར་གྲུབ་
ཡོང་བ་ལྟ་བུར་སྲ་ཐང་ངེ་བའམ་དམ་སྤྲིང་སྤྲིང་བའི་ང་ཞིག་སྣང་ཞིང་ཞེན་པ་
ལས་འོས་མེད་དོ།།
དེ་ལྟར་ངར་འཛིན་གྱི་སྣང་ཚུལ་དང་ཞེན་ཚུལ་བརྟག་པ་ནའང་ཕུང་པོ།
264

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དབྱིབས། ཁ་དོག་སྟོང་སངས་སོགས་ཀྱི་རྣམ་པ་འཆར་ན། དེ་རྣམས་ལ་ནི་
རང་སྡེ་གཞན་གྱིས་ཕུང་པོ་དང་དབྱིབས་སེམས་བདག་ཏུ་འདོད་པ་དང་།
གཞན་སྡེ་འགའ་ཞིག་གིས་རྟག་གཅིག་རང་དབང་ཅན་དུ་འདོད་པའི་འཛིན་པ་
ཀུན་བརྟགས་ཀྱི་སྣང་ཚུལ་དང་ཞེན་ཚུལ་ལས་མེད་པས་རང་གི་རྒྱུད་ལ་ངའོ་
སྙམ་པའི་བློ་སྐྱེད་པ་ན། དེ་དང་དུས་མཉམ་དུ་གདགས་གཞི་ཕུང་པོའི་སྟེངདུ་
གློ་བུར་དུ་སྣང་བའི་ང་དེ་ལ་དམིགས་ནས་དེ་ཉིད་རང་དབང་དུ་གྲུབ་པ་ལྟར་
སྣང་ཞིང་ཞེན་པ་ལ་ངར་འཛིན་ལྷན་སྐྱེས་ཀྱི་སྣང་ཚུལ་དང་ཞེན་ཚུལ་ཟེར་བ་
ཡིན་ནམ་སྙམ་སྟེ། ཚུལ་འདི་དག་ནི་རང་གཞན་གྱི་སྡེ་པ་མཁས་པ་ཕལ་ཆེར་
གྱི་བློ་གྲོས་གཏུགས་པའི་གནས་ཡིན་པས། བདག་འདྲས་རང་སྟོབས་ཀྱིས་
ཕྱོགས་ཙམ་ཡང་སྨྲ་བར་མི་ནུས་ཀྱང༌།
དཔལ་ལྡན་ཟླ་བས། གང་ཕྱིར་སྟོན་པས་ཕུང་པོ་བདག་གོ་ཞེས། །
གསུངས་པ་དེ་ཕྱིར་ཕུང་པོ་བདག་འདོད་ན། །དེ་ནི་ཕུང་ལས་གཞན་བདག་
འགོག་པ་སྟེ། །གཟུགས་བདག་མིན་སོགས་མདོ་གཞན་གསུང་ཕྱིར་རོ།༡༠༡།
ཞེས་གསུངས་པའི་དོན་རྗེ་བླ་མས་ལེགས་པར་བཀྲལ་བའི་རྨད་དུ་བྱུང་བའི་
མན་ངག་དང་། ཕ་བླ་མའི་མན་ངག་ལ་བརྟེན་ནས་གཞུང་ཆེན་མོ་རྣམས་ལས་
ངར་འཛིན་ལྷན་སྐྱེས་ཞེས་པའི་ཐ་སྙད་ཡང་ཡང་གསུངས་པའི་དོན་རང་གིས་
གོ་བ་བླང་ཚུལ་ཅུང་ཟད་བརྗོད་པས་གཟུ་བོར་གནས་པའི་དཔྱོད་ལྡན་རྣམས་
265

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཀྱིས་དཔྱད་པར་མཛོད་ཅིག
དེ་ལྟར་དགག་བྱའི་སྣང་ཚུལ་དང་འཛིན་ཚུལ་ཇི་ལྟར་ངོས་འཛིན་པའི་
རིམ་པ་ཡང་ཐོག་མར་ཆོས་ཐམས་ཅད་རྟེན་འབྲེལ་བཏགས་ཡོད་དུ་འཇོག་
ཚུལ་ཐོས་བསམ་གྱི་སྒོ་ནས་ཞིབ་ཏུ་ཤེས་པར་བྱས་ཏེ། ད་གཟོད་སྔར་ལྟར་
མཉམ་གཞག་གི་ངང་ནས་དེ་ལས་ཟློག་པ་དགག་བྱའི་སྣང་ཚུལ་དང་ཞེན་ཚུལ་
ལེགས་པར་བརྟགས་པས་འཕྱུག་མེད་ཅིག་ངོས་ཟིན་པ་ན། གཅིག་དུ་བྲལ་གྱི་
རིགས་པ་ལ་སོགས་པས་སྒྲུབ་བྱེད་ཀྱི་རྩ་བ་རྟེན་འབྲེལ་དང་། མངོན་སུམ་གང་
རུང་ལ་ཐུག་པའི་ཚུལ་གྱིས་དེ་ལྟར་སྣང་ཞིང་འཛིན་པ་ལྟར་དུ་མ་གྲུབ་པར་
ངེས་པའི་ངེས་ཤེས་ཁྱད་པར་གཉིས་ལྡན་བསྐྱེད་དགོས་པས།
ཆོས་རྣམས་རྟེན་འབྲེལ་བཏགས་ཡོད་དུ་འཇོག་ཚུལ་ནི། དཔེར་ན་ཡུལ་
མི་གསལ་བ་ན་མདོག་དབྱིབས་དང་འཁྱིལ་ལུགས་སོགས་སྦྲུལ་དང་འདྲ་བའི་
ཐག་ཁྲ་མཐོང་བའི་རྐྱེན་གྱིས་སྦྲུལ་ལོ་སྙམ་པའི་རྣམ་རྟོག་ཐོལ་གྱིས་སྐྱེས་པ་ན།
འཁྲུལ་གཞི་ཐག་པ་དང་འཁྲུལ་པ་རྣམ་རྟོག་གཉིས་ཕན་ཚུན་འཕྲད་པའི་དབང་
གིས་གློ་བུར་དུ་འཁྲུལ་གཞི་ཐག་པའི་སྟེང་དུ་སྦྲུལ་གྱི་རྣམ་པ་ཞིག་གང་གིས་
ཀྱང་བཟློག་ཏུ་མེད་པར་ལམ་ལམ་སྣང་བ་ཙམ་ལས་འོས་མེད་ཀྱང་། སྦྲུལ་
འཛིན་གྱི་རྣམ་རྟོག་འཁྲུལ་པའི་དབང་གིས་དེ་ལྟ་བུའི་ཉམས་གཏན་ནས་མི་
འཆར་བར་གང་ལའང་ལྟོས་པ་མེད་པར་འཁྲུལ་གཞི་ཐག་པའི་སྟེང་ནས་སྦྲུལ་
266

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཞིག་ཚུར་གྲུབ་ཡོང་བ་ལྟ་བུར་སྣང་ཞིང་སྣང་བ་ལྟར་དུ་འཛིན་ནོ། །
དེ་ལྟར་སྣང་བ་ལྟར་དུ་གྲུབ་ན་ཐག་པ་ལ་སྦྲུལ་དུ་བཏགས་པའི་སྦྲུལ་དེ་
འཁྲུ་གཞི་ཐག་པ་དང་། འཁྲུལ་པ་སྦྲུལ་འཛིན་གཉིས་ཕན་ཚུན་ཕྲད་པའི་དབང་
གིས་གློ་བུར་དུ་སྣང་ཙམ་དང་། དེ་གཉིས་གང་རུང་ཞིག་ལྡོག་པ་ནའང་དེ་ཉིད་
དུ་ཡལ་འགྲོ་བ་མ་གཏོགས་རང་དབང་དུ་གནས་པའི་མཐུ་ཡང་མེད་ལ།
གཞན་གཤེད་ཅིག་ཏུ་འགྲོ་རྒྱུ་ཡང་མེད་པའི་རྟེན་འབྲེལ་བཏགས་ཡོད་ཡིན་
པར་མི་འཐད་དགོས་ནའང་སྦྲུལ་དེ་ནི་དེ་འདྲའི་རྟེན་འབྲེལ་བཏགས་ཡོད་དུ་
གྲུབ་པ་སུས་ཀྱང་བསྙོན་དུ་མེད་པས་དེ་ལས་བཟློག་པར་སྣང་བ་དེ་ནི་འཁྲུལ་
སྣང་ལས་འོས་མེད་དོ།།
དེ་བཞིན་དུ་ཕུང་པོ་ཚོགས་ཙམ་སྤམ་མེ་བ་ཟས་ཟ་བའི་བྱ་བ་ལ་ཞུགས་
པ་མཐོང་བའི་རྐྱེན་གྱིས་ངས་ཟས་ཟའོ་སྙམ་པའི་རྣམ་རྟོག་ཐོལ་གྱིས་སྐྱེས་པ་
ན། གདགས་གཞི་ཕུང་པོ་ཚོགས་ཙམ་སྤམ་མེ་བ་ཟས་ཟ་བའི་བྱ་བ་ལ་ཞུགས་
པ་དང་། འདོགས་བྱེད་ང་ཟས་ཟའོ་སྙམ་པའི་རྣམ་རྟོག་གཉིས་ཕན་ཚུན་ཕྲད་
པའི་དབང་གིས་གློ་བུར་དུ་གདགས་གཞིའི་སྟེང་དུ་ཟས་ཟ་བའི་ང་ཞིག་གང་
གིས་ཀྱང་བཟློག་ཏུ་མེད་པར་ལམ་ལམ་འཆར་ཡོང་བ་ཙམ་ལས་མེད་ཀྱང་།
མ་རིག་འཁྲུལ་པའི་དབང་གིས་དེ་ལྟ་བུའི་ཉམས་གཏན་ནས་མི་འཆར་བར་
གདགས་གཞི་འདོགས་བྱེད་གང་ལ་ཡང་ལྟོས་པ་མེད་པར་ཡུལ་ཕུང་པོ་
267

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ཚོགས་ཙམ་སྤམ་མེ་བ་ཟས་ཟ་བའི་བྱ་བར་ཞུགས་པའི་སྟེང་ནས་ཚུར་གྲུབ་
ཡོང་བ་ལྟ་བུའི་ཟས་ཟ་བའི་ང་ཞིག་སྣང་ཞིང་སྣང་བ་ལྟར་དུ་གྲུབ་པར་འཛིན་ནོ།།
དེ་ལྟར་སྣང་བ་ལྟར་དུ་གྲུབ་ན་ཟས་ཟ་བའི་ང་དེ་སྔར་ལྟར་གདགས་གཞི།
འདོགས་བྱེད་གཉིས་ཕན་ཚུན་ཕྲད་པའི་དབང་གིས་གློ་བུར་དུ་སྣང་ཙམ་དང་།
དེ་གཉིས་གང་རུང་ཞིག་ལྡོག་པ་ནའང་དེ་ཉིད་དུ་ལོག་འགྲོ་བ་མ་གཏོགས་དེར་
རང་དབང་དུ་གནས་པའི་མཐུ་ཡང་མེད་ལ། གཞན་གཤེད་དུ་འགྲོ་རྒྱུའང་མེད་
པའི་རྟེན་འབྲེལ་བཏགས་ཡོད་ཡིན་པར་མི་འཐད་དགོས་ནའང་དེ་ནི་མི་རིགས་
ཏེ། གདགས་གཞི་ཕུང་པོ་ཚོགས་ཙམ་སྤམ་མེ་བས་ཟས་ཟ་བའི་བྱ་བ་བཏང་
ནའང་ད་དུང་ཟས་ཟ་བའི་ང་རང་དབང་དུ་གནས་པའི་མཐུ་ཡོད་ན། གདགས་
གཞི་ནི་མི་རྟག་པ། བཏགས་ཆོས་ནི་དེ་དང་མཚན་ཉིད་མི་མཐུན་པའི་རྟག་
པར་འགྱུར་བ་དང་། ཟས་ཟ་བའི་ང་དེ་ཡང་ཟས་ཟ་བའི་བྱ་བ་ལ་མི་ལྟོས་པར་
ཡོང་དགོས་པས། བྱ་བ་མེད་པའི་བྱེད་པ་པོར་ཐལ་བར་འགྱུར་ལ། དེ་ལྟར་ན་
ཟས་ཟ་བའི་ང་ཡིན་མིན་ཐམས་ཅད་གཅིག་ཏུ་ཐལ་བ་སོགས་ཀྱི་སྐྱོན་དང་།
གཞན་ཡང་འདོགས་བྱེད་ཀྱི་རྟོག་པ་ལྡོག་པ་ནའང་། ད་དུང་ཟས་ཟ་བའི་
ང་རང་དབང་དུ་གནས་པར་མཁས་ལེན་ན། ང་དེ་ནི་འདོགས་བྱེད་ལ་མི་ལྟོས་
པར་གདགས་གཞིའི་ངོས་ནས་ཚུགས་ཐུབ་ཏུ་གྲུབ་དགོས་ལ། དེ་ལྟར་ན་
གདགས་གཞི་དང་གཅིག་ཐ་དད་གང་རུང་དུ་གྲུབ་དགོས་ནའང་དེ་གཉིས་གང་
268

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རུང་དུ་གྲུབ་པར་ཁས་ལེན་ཀྱང་གནོད་བྱེད་དུ་མ་འབབ་ཡོང་བ་དང་། དེར་མ་
ཟད་འདོགས་བྱེད་རྟོག་པ་ལོག་ནའང་ད་དུང་ང་རང་དབང་དུ་གནས་པར་
མཁས་བླངས་ན་འདོགས་བྱེད་མི་རྟག་ལ་བཏགས་ཆོས་ང་རྟག་པར་འགྱུར་རོ།།
འདི་ལ་རྫ་མཁན་སྔར་ཤི་ནས་དེས་བཟོས་པའི་རྫ་བུམ་ད་ལྟར་མཐོང་ངོ་
ཞེ་ན། དེ་ནི་འཁོར་ལོ་དང་སྲད་བུ་སོགས་ཀྱི་བྱེད་པ་ལ་བརྟེན་ནས་རྫ་བུམ་
བཟོས་པའི་ལས་སུ་བྱ་བའི་འབྲས་བུ་རྣམས་སྐད་ཅིག་མ་རེ་རེ་ཞིང་འཇིག་
ནས་རྫ་བུམ་རྫོགས་པར་གྲུབ་ཟིན་པའང་སྐད་ཅིག་དེ་ཉིད་དུ་འཇིག་ནས། ཕྱིས་
དེའི་རྒྱུན་གནས་པར་མཐོང་བ་ན་བློ་རྩིངས་པས་སྔར་རྫ་མཁན་གྱིས་བཟོས་
པའི་རྫ་བུམ་དེ་ནི་འདིའོ་སྙམ་པའི་སྔ་ཕྱི་གཅིག་འཛིན་གྱི་རྟག་འཛིན་ཡིན་པས་
སྐྱོན་མེད་དོ། །གཞན་གཤེད་དུ་འགྲོ་བར་མཁས་ལེན་ན་རྟག་ཆད་གངརུ་ང་
ལས་མ་འདས་པས་དེ་འདྲའི་ང་དེ་ནི་རྟེན་འབྲེལ་བཏགས་ཡོད་ལས་འོས་མེད་
པས། དེ་ལས་ལྡོག་པར་སྣང་ཞིང་ཞེན་པ་ནི་དགག་བྱའི་སྣང་ཞེན་གྱི་ཚུལ་ལས་
མ་འདས་སོ།།
དེ་ལྟར་ཆོས་རྣམས་རྟོག་པས་བཏགས་ཙམ་དུ་ཤེས་པ་ལ་སྟོང་ཉིད་
རྟོགས་པ་སྔོན་དུ་འགྲོ་དགོས་མི་དགོས་དང་། བདེན་འཛིན་འཁྲུལ་ཤེས་སུ་
ངེས་པ་ལའང་སྟོང་ཉིད་རྟོགས་པ་སྔོན་དུ་འགྲོ་དགོས་མི་དགོས་ཀྱི་དཔྱད་པ་
མང་དུ་སྣང་ཡང་། ཆོས་རྣམས་རྟེན་འབྲེལ་བཏགས་ཡོད་དུ་ངེས་པ་ལ་བརྟེན་
269

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
ནས་དེ་ལས་བཟློག་པའི་དགག་བྱ་ངོས་འཛིན་དང་། དེ་བཀག་པའི་སྟོང་པ་
གཏན་ལ་འབེབ་པའི་རིམ་པ་འདི་ནི་བཅོམ་ལྡན་འདས་ཀྱི་དགོངས་པ་དཔལ་
མགོན་འཕགས་པ་ཀླུ་སྒྲུབ། གྲུབ་མཆོག་སངས་རྒྱས་བསྐྱངས་དང་། དཔལ་
ལྡན་ཟླ་བའི་བཞེད་པ་དམ་པར་ཡབ་རྗེ་རྒྱལ་བ་གཉིས་པ་དེ་ཉིད་ཀྱིས་ལེགས་
པར་བཀྲལ་བའི་མན་ངག་ཡིན་པས་ཉམས་སུ་བླང་བ་ནའང་རིམ་པ་དེ་ལྟར་
བྱེད་དགོས་པ་ལས་འོས་མེད་ཅིང་། རིམ་པ་དེ་ལྟར་དགག་བྱ་ངོས་འཛིན་པ་
ལ་ནི་ཧ་ཅང་ཁྱབ་ཆེས་པ་དང་། ཁྱབ་ཆུང་བ་སོགས་གང་ཞིག་བཀག་པས་
རྟག་ཆད་ཀྱི་མཐར་མི་འགྱུར་བའི་དགག་བྱ་འཕྱུག་མེད་ངོས་འཛིན་ནུས་པ་
དང་། དེ་ལ་བརྟེན་ནས་རྟག་ཆད་ཀྱི་མཐའ་ཐམས་ཅད་དང་བྲལ་བའི་ལྟ་བ་བདེ་
བླག་ཏུ་རྟོགས་པའི་ཕན་ཡོན་ཡོད་པར་དགོངས་ནས། བཅོམ་ལྡན་འདས་
ཐུགས་རྗེ་ཅན་ནས་བཟུང་མཁས་གྲུབ་དུ་མས་རྟེན་འབྲེལ་བཏགས་ཡོད་ལ་
བརྟེན་ནས་ལྟ་བ་གཏན་ལ་འབེབ་ཚུལ་འདི་ལ་བསྔགས་པ་ཆེར་མཛད་དོ། །
དེ་ལྟ་བུའི་གནད་མ་ཟིན་པར་སྟོང་ཉིད་ངོ་སྤྲད་པ་ནའང་སྟོང་སྟོང་པོ་ཞིག་
ནས་བཤད་ཅིང་དཔྱོད་པ་མང་དུ་སྣང་བས་ཚུལ་འདི་ལ་ངེས་པ་གཏིང་ནས་
རྙེད་པ་ཞིག་དགོས་སོ། །
ཉི་ཚེ་བ་དང་བློས་བྱས་ཀྱི་སྐྱོན་སོགས་དང་བྲལ་བའི་དགག་བྱ་འཕྱུག་
མེད་ཅིག་ངོས་འཛིན་པ་ཤིན་ཏུ་དཀའ་བའི་རྒྱ་མཚན་གྱིས། རྗེ་རྒྱལ་བ་གཉིས་
270

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
པ་སོགས་རྒྱ་བོད་ཀྱི་མཁས་གྲུབ་ཚད་མར་གྱུར་བ་མང་པོས་དགག་བྱ་རགས་
རིམ་ནས་ངོ་སྤྲད་དེ་མཐར་དགག་བྱ་ཕྲ་མོའི་ངོ་སྤྲད་རིམ་བཞིན་མཛད་དོ། །
དགག་བྱ་འཕྱུག་མེད་ཅིག་ངོས་ཟིན་དཀའ་བའི་གནད་ཀྱིས་སྟོང་ཉིད་ཇི་མ་ཇི་
བཞིན་རྟོགས་པའང་ཉིན་མོའི་སྐར་མ་དང་འདྲ་ལ། དགག་བྱ་འཕྱུག་མེད་ཅིག་
མྱོང་ཐོག་ནས་ངོས་ཟིན་ན་སྟོང་ཉིད་རྟོགས་པ་ནི་ཆུ་ཚོད་གཅིག་ཡིན་པ་འདྲ་
སྟེ། ཕལ་ཆེ་བས་སྟོང་ཉིད་རྟོགས་དཀའ་ཟེར་བ་སྟོང་ཉིད་ཐག་རིང་ཞིག་ན་ཡོད་
ནས་རྟོགས་མི་ནུས་པ་ཞིག་ཏུ་གོའོ། །
དེ་ལྟར་དགག་བྱ་འཆར་ཚུལ་གནད་ལེགས་པར་ངོས་ཟིན་པ་ན། ང་དེ་
དགག་བྱའི་སྣང་ཚུལ་དང་ཞེན་ཚུལ་ལྟར་དུ་ཡོད་ན་ངོ་བོ་ཉིད་ཀྱིས་གྲུབ་པ་
ལས་འོས་མེད་པས། སྤྱིར་ཡོད་ནའང་གཅིག་ཐ་དད་གང་རུང་ཡིན་དགོས་ཀྱི།
དེ་གཉིས་ལས་གཞན་པའི་ཕུང་པོ་གསུམ་པ་མི་སྲིད་པས། ཕུང་པོ་དང་ངོ་བོ་
ཉིད་ཀྱིས་གཅིག་ཐ་དད་གང་རུང་དུ་ཡོད་དགོས་པའི་ཚུལ་ལ་ངེས་པ་གཏིང་
ནས་འདྲོངས་པར་བྱའོ། །
དེ་ལྟར་ཁྱབ་པ་ངེས་པའི་གནད་ལ་ངེས་པ་སྐྱེས་པ་ན་ཕུང་པོ་དང་ངོ་བོ་
ཉིད་ཀྱིས་གཅིག་ཡིན་ན། ཡུལ་དུས་དང་ཆ་ཐམས་ཅད་ནས་ཐ་དད་གཏན་མེད་
དུ་འགྲོ་བས་ཕུང་པོ་དང་ཆ་ཐམས་ཅད་ནས་གཅིག་ན་ཕུང་པོ་ལ་ཆ་མི་འདྲ་བ་
ལྔ་ཡོད་པ་བཞིན་དུ། ང་ཡང་མི་འདྲ་བ་ལྔར་འགྱུར་བ་དང་། ང་ཆ་དུ་མ་དབྱེར་
271

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མེད་པའི་གཅིག་ཡིན་པ་བཞིན་དུ་ཕུང་པོ་ལྔ་ཀའང་ཆ་སོ་སོར་མེད་པའི་
གཅིག་ཏུ་འགྱུར་བ་སོགས་དང་། ཡང་ཕུང་པོ་དང་དུས་ནམ་ཡང་རེས་འཇོག་
མེད་པའི་གཅིག་ཏུ་འགྱུར་བས་ཤ་རུས་གདོས་བཅས་ཀྱི་ཕུང་པོ་འདི་ཕ་མའི་
ཁུ་ཁྲག་ལས་གསར་དུ་གྲུབ་པ་བཞིན་དུ་ང་ཡང་ཕ་མའི་ཁུ་ཁྲག་ལས་སྔར་མེད་
གསར་དུ་གྲུབ་དགོས་པ་དང་། ཕུང་པོ་ཚེ་འདིར་ཞིག་པའི་འོག་ཏུ་ང་ཡང་ཞིག་
པའི་རྒྱུན་ཆད་པར་འགྱུར་བ་སོགས་དང་། ཡང་བློ་དང་ཐ་སྙད་ཀྱི་ཡུལ་དུའང་
གཅིག་ཡིན་དགོས་པས་ཕུང་པོ་ལྔ་པོ་རེ་རེ་ལ་དམིགས་ནས་ཀྱང་ངའོ་སྙམ་དུ་
འཛིན་ཅིང་དེ་ལྟ་བུའི་ཐ་སྙད་བྱེད་པར་འགྱུར་བ་དང་། ང་ལ་དམིགས་ནས་ཀྱང་
གཟུགས་སོགས་ཕུང་པོར་འཛིན་ཅིང་དེ་ལྟ་བུའི་ཐ་སྙད་བྱེད་པར་འགྱུར་བ་
སོགས་རང་གི་མྱོང་བ་དང་མི་འཚམས་པའི་མངོན་སུམ་གྱི་གནོད་པ་འབབ་
ཚུལ་རྣམས་ཞིབ་ཏུ་བསམས་པས། ཕུང་པོ་དང་གཅིག་ཏུ་མ་གྲུབ་པའི་ངེས་པ་
གཏིང་ནས་འདྲོངས་པར་བྱའོ། །
དེ་ལྟར་གཅིག་ཏུ་མ་གྲུབ་པའི་ངེས་པ་སྐྱེས་པ་ན་ངོ་བོ་ཉིད་ཀྱིས་གཅིག་
ཏུ་མེད་ན་ངོ་བོ་ཉིད་ཀྱིས་ཐ་དད་ཡིན་དགོས་ཏེ། སྤྱིར་གཅིག་དང་ཐ་དད་
གཉིས་ལས་གཅིག་མ་ཡིན་ན་ཐ་དད་དུ་གྲུབ་དགོས་པས་ཕུང་པོ་དང་ངོ་བོ་ཉིད་
ཀྱིས་ཐ་དད་ན། རྟ་དང་བ་གླང་བཞིན་དུ་འབྲེལ་མེད་དོན་གཞན་དུ་འགྱུར་བས།
ཕུང་པོ་ལྔ་པོ་རེ་རེ་ནས་བསལ་བའི་ཤུལ་དུ་ང་འདིའོ་ཞེས་བསྟན་རྒྱུ་ཡོད་
272

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
དགོས་ལ། དེ་ལྟར་ན་ལུས་སེམས་གང་དང་ཡང་མི་ལྡན་པའི་ང་འདུས་མ་བྱས་
སུ་འགྱུར་བ་དང་། བ་གླང་ལས་གཞན་པའི་རྟ་བ་གླང་གི་མཚན་ཉིད་མནོག་དང་
ལྐོག་ཤལ་འདུས་པའི་གོང་བུ་རྭ་ཅན་དང་མི་ལྡན་པ་བཞིན་དུ་ང་ཡང་ཕུང་པོ་
འདུ་བྱས་སུ་མཚོན་པའི་སྐྱེ་འཇིག་གནས་གསུམ་དང་མི་ལྡན་པར་འགྱུར་བས།
ཕུང་པོ་ནི་སྐྱེ་འཇིག་གནས་གསུམ་གྱི་མཚན་་ཉིད་ཅན་དང་། ང་ནི་དེ་དང་
མཚན་ཉིད་མི་མཐུན་པའི་རང་སྐྱ་ཐུབ་པའི་རྫས་ཡོད་དུ་འགྱུར་བ་དང་། ལུས་
སེམས་ཀྱིས་བདེ་སྡུག་མྱོང་བ་ན་ང་ཡིས་བདེ་སྡུག་མྱོང་བ་མི་འཐད་པ་དང་།
ལུས་སེམས་ཀྱིས་དགེ་སྡིག་བསགས་པའི་འབྲས་བུ་ང་ཡིས་མྱོང་བར་མི་
འཐད་པ་སོགས་རང་གི་མྱོང་རིག་དང་གསུང་རབ་ཀྱི་དོན་དང་མི་འཚམས་
པའི་གནོད་པ་མང་དུ་འབབ་པའི་ཚུལ་ཞིབ་ཏུ་བསམ་པས། ཕུང་པོ་དང་ཐ་དད་
དུ་མ་གྲུབ་པའི་ངེས་པ་གཏིང་ནས་འདྲོངས་པར་བྱའོ།།
དེ་ལྟར་གནད་བཞིའི་ངེས་པ་བློ་ཕུགས་སུ་བཞག་པའི་གནད་བཞིའི་བྱེད་
པ་ལ་བརྟེན་ནས་ལྟ་བ་དངོས་གཞི་བདག་མེད་པའི་ངེས་ཤེས་བསྐྱེད་དགོས་
པས། དེའི་ཚུལ་ནི་དེ་ལྟར་རང་ངོས་ནས་གྲུབ་ན། རང་ངོས་ནས་གྲུབ་ཚུལ་རྣམ་
པ་གཉིས་པོ་གང་རུང་དུ་གྲུབ་དགོས་ལ། དེ་གཉིས་གང་དུ་གྲུབ་པར་ཁས་
བླངས་ཀྱང་གནོད་བྱེད་དུ་མར་འབབ་ཡོང་བས་གང་དུའང་གྲུབ་ཚུལ་མེད་དོ།།
འོན་ཀྱང་ང་འདི་གདགས་གཞི་འདོགས་བྱེད་གང་ལའང་མི་ལྟོས་པར་
273

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གདགས་གཞིའི་ངོས་ནས་ཚུར་གྲུབ་ཡོང་བ་ལྟ་བུར་སྲ་ཐང་ངེ་བ་ཞིག་སྣང་ཞིང་
ཞེན་པ་གང་གིས་ཀྱང་བཟློག་ཏུ་མེད་པ་འདི། ཐག་པ་ལ་བཏགས་པའི་སྦྲུལ་
དང་འདྲ་བར་ངའོ་སྙམ་པའི་རྣམ་རྟོག་འཁྲུལ་བའི་དབང་གིས་སྣང་ཞིང་སྒྲོ་
བཏགས་ནས་འཛིན་པ་མ་གཏོགས་སྣང་བཞིན་དུ་གྲུབ་པ་རྡུལ་ཙམ་ཡང་མི་
འདུག་སྙམ་པའི་ངེས་པ་གཏིང་ནས་བསྐྱེད་པར་བྱའོ། །
བསྡུ་ན་གནད་བཞིའི་དཔྱད་པར་དེ་ཙམ་དང་། རྒྱས་པར་སྤྲོ་ན་གནད་
མཐའ་མའིཕྱོགས་རྟེན་བརྟེན་པ་དང་ལྡན་ཚུལ་གཉིས་དང་། ཚོགས་ཙམ་དང་།
ཚོགས་པའི་དབྱིབས་ཁྱད་པར་ཅན་ལ་དཔྱོད་པའི་རྣམ་བདུན་གྱི་རིག་པས་
ངེས་པར་བསྐྱེད་པར་བྱའོ། །
དེ་ཡང་དགག་བྱ་འཆར་ཚུལ་གྱི་གནད་འཕྱུག་མེད་ཅིག་མ་ཟིན་ན། དབུ་
མའི་གཞུང་ནས་གསུངས་པའི་རིགས་པའི་རྣམ་གྲངས་མང་པོར་ཚིག་གི་རྗེས་
ཟློས་བྱང་བའི་མཁས་པར་བྱས་ཀྱང་། དགྲ་ངོ་མ་ཟིན་པའི་དམག་བཤམ་དང་
འདྲ་ལ། དགག་བྱ་འཕྱུག་མེད་ཅིག་ངོས་ཟིན་ན་རིགས་པ་རེ་རེ་གཉིས་རེས་
ཀྱང་གནད་ལ་ཐེབས་པ་ཞིག་འབྱུང་བས་རྣམ་བདུན་གྱི་རིགས་པའི་ཚུལ་
རྣམས་ཞིབ་ཏུ་མ་སྤྲོས་སོ།།
ངེས་ཤེས་དེ་ཡང་མོས་མནོས་ཙམ་གྱིས་མི་ཆོག་པར་ངེས་ངོར་ང་རང་
བཞིན་མེད་པར་ངེས་པའི་ངེས་ཤེས་དམ་སྦྲིང་ངེ་བ་དང་། སྣང་ངོར་དགག་བྱ་
274

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བདེན་གྲུབ་བཀག་པའི་མེད་དགག་སྟོང་སང་ངེ་བའི་ཁྱད་པར་གཉིས་ལྡན་ཞིག་
དགོས་པས། ངེས་ཤེས་དེའི་ངོར་དགག་བྱའི་བདག་བཀག་པའི་ཤུལ་དུ་ད་
དུང་ཡང་ང་རང་ངོས་ནས་གྲུབ་མ་གྲུབ་བཙལ་བའི་གཞི་ང་ལུས་པའི་ཉམས་
བྱུང་ན། དགག་བྱ་བདེན་གྲུབ་བཀག་པའི་ཤུལ་དུ་ཆོས་གཞན་སྒྲུབ་པ་བློ་ཡུལ་
དུ་བྱུང་བ་ཡིན་པས་ངེས་ཤེས་དེ་མ་ཡིན་དགག་གི་རྣམ་པ་ཅན་དུ་འགྱུར་རོ། །
དེས་ན་ངེས་ཤེས་དེའི་ངོར་དགག་བྱའི་བདག་དང་ཐ་སྙད་པའི་ང་གཉིས་
ཀ་ཁེགས་དགོས་ཏེ། དེ་ཡང་ཐ་སྙད་པའི་ང་ཆེད་དུ་གཉེར་ནས་བཀག་པ་མིན་
པར་དགག་བྱའི་བདག་ཁེགས་པའི་ཤུགས་ཀྱིས་ཁོ་ཡི་སྣང་བ་ལྡོག་པ་ཞིག་
དགོས་པས་ང་རང་ངོས་ནས་གྲུབ་མ་གྲུབ་དཔྱད་པ་ན་དངོས་པོ་གཞན་ཞིག་
ཡོད་མེད་འཚོལ་བ་ལྟ་བུའི་ཉམས་སྟེང་ནས་དཔྱད་པ་མི་བྱ་བར་འཚོལ་མཁན་
རང་ཉིད་རང་ངོས་ནས་གྲུབ་མ་གྲུབ་ཞིབ་ཏུ་དཔྱད་པས་མ་རྙེད་པ་ན། འཚོལ་
གཞིའི་ང་ཡང་མོད་ལ་སྟོར་བའི་ཉམས་ཤིག་འབྱུང་ལ། དེའི་ཚེ་འགའ་ཞིག་ལ་
སྐྲག་པ་སྐྱེ་བ་དང་། འགའ་ཞིག་ལ་དགའ་བ་སྐྱེ་བར་ཡང་གསུངས་སོ། །
སྐྲག་པ་སྐྱེ་བའི་རྒྱུ་མཚན་ཡང་བློ་ངོར་ང་རང་ངོས་ནས་གྲུབ་པ་ཁ་རྒྱལ་
བའི་ཚུལ་གྱིས་སྣང་ནས། དེ་ལས་གཞན་ཐ་སྙད་པའི་ང་མི་མངོན་པའི་ཚུལ་དུ་
འཆར་ཡོང་བས་བློ་ངོར་ཁ་རྒྱལ་བའི་དགག་བྱའི་བདག་གི་སྣང་བ་ལོག་པ་ན།
དེ་ལས་གཞན་ཐ་སྙད་པའི་ང་མཐོང་མ་ནུས་པས་ད་ང་རིལ་པོ་མི་འདུག་སྙམ་
275

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པའི་སྐྲག་པ་སྐྱེ་བ་ཡིན་གྱི། ང་མེད་པར་མཐོང་བས་སྐྲག་པ་སྐྱེ་བ་མིན་ནོ།།
འོ་ན་ངེས་ཤེས་ཀྱི་ངོར་ཐ་སྙད་པའི་ང་ཁེགས་ན་རིག་ཤེས་དེ་ཆད་ལྟར་
འགྱུར་ཞེ་ན། རིག་ཤེས་དེས་དགག་བྱའི་བདག་མ་རྙེད་པ་ན་དེ་མེད་པར་རྙེད་
པ་དང་མེད་པར་ངེས་པ་ཡིན་གྱི། ཐ་སྙད་པའི་ང་མ་རྙེད་པ་ན་དེ་མེད་པར་རྙེད་
པ་དང་མེད་པར་ངེས་པ་གང་ཡང་མིན་པས་སྐྱོན་མེད་དོ། །
གཞན་ཡང་རིག་ཤེས་ཀྱི་ངོར་ཐ་སྙད་པའི་ངའི་སྣང་བ་མ་ལོག་ན་ང་རང་
ངོས་ནས་གྲུབ་པར་སྣང་བ་ལས་འོས་མེད་པས། རིག་ཤེས་དེ་ལ་ང་རང་ངོས་
ནས་མ་གྲུབ་པར་མི་སྣང་དགོས་ན་དེ་ནི་མི་རིགས་ཏེ། ངེས་ཤེས་དེ་ང་རང་
ངོས་ནས་མ་གྲུབ་པ་རྟོགས་པའི་རིག་ཤེས་ཡིན་པས་སོ། །
འོན་ཀྱང་ངེས་ཤེས་དེ་ལ་སྟོང་ཉིད་བདེན་པར་སྣང་ཡང་། སྣང་བ་དེ་
བཀག་མི་དགོས་ལ་བཀག་ཀྱང་མི་ནུས་ཏེ། བཀག་ལུགས་ཀྱང་མེད་དོ། །སྟོང་
ཉིད་མེད་དགག་ཏུ་འཆར་ཚུལ་འདི་ཡང་མྱོང་ཐོག་ནས་ངོས་འཛིན་དགོས་
བྱུང་ན་ཤིན་ཏུ་དཀའོ། །
དེ་ལྟར་ངེས་ཤེས་དེ་ཡང་ལན་གཅིག་སྐྱེས་པ་ཙམ་གྱིས་མི་ཆོག་པར་
ཐབས་མཁས་པའི་མན་ངག་གི་འཕྲུལ་ལ་བརྟེན་ནས་དེའི་རྒྱུན་རིང་ལ་ཤུགས་
དྲག་ཏུ་སྤེལ་དགོས་པས།དེའི་ཚུལ་ནི་སྔར་ལྟར་ཁྱད་པར་གཉིས་ལྡན་གྱི་ངེས་
ཤེས་ལྷང་གིས་སྐྱེས་པ་ན། སེམས་བྱིངས་པོ་ངེས ཤེས་དེའི་ངོ་བོར་བྲེང་
276

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ཆགས་སུ་བསྐྱེད་ནས་དེ་ལས་སྤུ་རིས་འབྱེད་པའི་སེམས་ཀྱི་ཆ་ཤས་ཕྲ་མོ་
ཞིག་གིས་ངེས་ཤེས་དེ་ཉིད་ཡེང་མེད་རྩེ་གཅིག་ཏུ་འཛིན་པའི་དྲན་པ་ཐུ་རེ་
བསྟེན་པའི་མཐུས། ངེས་ཤེས་དེའི་ཤུགས་ཞན་དུ་འགྲོ་བར་བརྩམ་པའམ།
ཞན་དུ་སོང་བའི་དེ་མ་ཐག་ནས་རིག་པའི་ཤེས་བཞིན་གྱི་བྱ་ར་རིག་ཙམ་རིག་
ཙམ་བྱས་པས། ཤུགས་ཞན་དུ་འགྲོ་བར་བརྩམ་པའམ་སོང་བ་མཐོང་བ་ན།
སྔར་བཞིན་གནད་བཞིའི་དཔྱད་པ་ཞིབ་ཏུ་བྱས་པས་སྔར་ལྟར་ངེས་ཤེས་
བསྐྱེད་དེ། དེའི་རྒྱུན་བསྐྱངས་པའི་ཚུལ་གྱིས་རྒྱུན་ཅུང་ཟད་འཐུད་ནུས་པའི་
བརྟན་པ་ཐོབ་པ་ན་ལྟ་བ་ལ་མྱོང་བ་སྐྱེས་པའི་སྣེ་ཟིན་པ་ཡིན་ནོ།།
ཁྱད་པར་གཉིས་ལྡན་གྱི་ངེས་ཤེས་བསྐྱང་ཚུལ་འདི་ལ་ཕ་བླ་མ་དེ་ཉིད་
ཀྱིས་ངེས་ཤེས་དེའིརྒྱུན་བསྐྱང་ཡང་ཡང་གསུངས་པ་ནི། ངེས་ཤེས་དེ་ཡང་
རང་གི་འཛིན་སྟངས་ཀྱི་ཡུལ་ལ་བརྟེན་ཅིང་གནས་ཀྱི་རང་གི་འཛིན་སྟངས་
ལོག་པ་མ་ལྡོག་པར་འགྱུར་བས་དེའི་འཛིན་སྟངས་ཡང་ཡང་གསལ་བཏབ་སྟེ་
གཞན་དུ་མི་འགྱུར་བར་བསྐྱངས་པ་ལ་ངེས་ཤེས་དེའི་རྒྱུན་སྐྱོང་གསུང་བ་
ཡིན་ཏེ། སྤྱོད་འཇུག་ལས། ཤེས་བྱ་མེད་པར་ཅི་ཞིག་རིག །གང་གིས་ཤེས་
པ་ཞེས་བརྗོད་བྱེད། །གལ་ཏེ་ཤེས་མེད་ཤེས་ཡིན་ན། །ཤིང་ཡང་ཤེས་པར་
ཐལ་བར་འགྱུར། །དེས་ན་ཤེས་བྱ་ཉེར་གནས་པ། །མེད་པར་ཤེས་བྱ་མེད་
ཅེས་བྱ།༡༠༢ །ཞེས་པའི་དགོངས་པ་རྨ་མེད་དོ། །དེ་ལྟ་བུའི་བསྐྱང་ཚུལ་གྱི་
277

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གནད་གང་ཡང་མེད་པར་ངེས་ཤེས་དེ་ལྷང་གིས་སྐྱེས་པ་ན། ངེས་པའི་འཛིན་
སྟངས་དེ་ལ་ཞེ་རྩིས་གང་ཡང་མི་བྱ་བར་དེའི་སྣང་ཆ་སྟོང་སང་ནམ་མཁའ་ལྟ་
བུ་དེ་བསྒོམ་རྒྱུའི་སྟོང་ཉིད་ཡིན་སྙམ་ནས། དེ་ཉིད་འཛིན་སྟངས་ཀྱི་ཡུལ་དུ་
བྱས་ཏེ་བསྐྱངས་པ་དང་། ཡང་འགའ་ཞིག་གིས་ངེས་ཤེས་ལྷང་གིས་སྐྱེས་པ་
ན་ཡུལ་དང་ཡུལ་ཅན་གང་ལའང་མི་འཇོག་པར་སེམས་ཧང་ངེ་བར་བཞག་
ནས་བསྡད་པ་དང༌། ཡང་འགའ་ཞིག་གིས་ངེས་ཤེས་ལན་གཅིག་བསྐྱེད་ནས་
དེ་ཕྱིན་ཆད་རང་བཞིན་གྱིས་གྲུབ་པ་མེད་མེད་སྙམ་པའི་བདག་མེད་པའི་སྒྲ་
སྤྱི་ལ་ཡིད་བཟླས་བྱེད་པ་སོགས་ནི་སྟོང་ཉིད་བསྒོམ་པའི་གོལ་ས་ཆེན་པོར་
འགྱུར་ཏེ། བདག་མེད་པའི་ངེས་ཤེས་བློ་ཕུགས་སུ་འཚངས་པའི་ཚུལ་གྱིས་
བསྒོམ་པ་མིན་པར་མེད་དགག་དང་མ་ཡིན་དགག་དང་སྒྲུབ་པའི་རྣམ་པ་གང་
འདྲ་ཞིག་བསྒོམས་ཀྱང་བདག་འཛིན་ལ་ཅི་ཡང་མི་གནོད་པའི་ཕྱིར་རོ།།
དོན་དེ་རྣམས་ལ་དགོངས་ནས་ཕ་བླ་མ་དེ་ཉིད་ཀྱིས། ལས་དང་པོ་པ་ལ་
ཁྱད་པར་གཉིས་ལྡན་གྱི་ངེས་ཤེས་དེ་སྐྱེས་པའི་ཡུན་ཤིན་ཏུ་ཐུང་བས་དེ་མ་
ཐག་ཏུ་མ་ཡིན་དགག་དང་། སྒྲུབ་པ་གང་རུང་གི་རྣམ་པ་ལངས་ཡོང་བས་
བསྐྱང་ཚུལ་མཁས་པོ་དགོས་གསུངས་ཡང་སྟོང་ཉིད་མེད་དགག་བསྒོམ་ཟེར་
པ་ཡང་དྲི་མ་མེད་པའི་རིགས་པས་དགག་བྱ་བདེན་གྲུབ་ཡོད་མེད་ཚུལ་བཞིན་
དུ་དཔྱོད་པ་ན་བློ་ངོར་དགག་བྱ་གཏུགས་ཀྱིས་ནུབ་སོང་བའི་སྐབས་སུ་རང་
278

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སེམས་མེད་དགག་གི་ངོ་བོར་སོང་བ་དེའི་ངང་དུ་འཇོག་པ་མ་གཏོགས། དེ་
ལས་ལོགས་སུ་སྟོང་ཉིད་མེད་དགག་ཡིན་ཟེར་བ་ཞིག་བློ་ཡུལ་དུ་བསྒོམ་
འདོད་ན་མི་འགྲིགས་འདྲ་སྟེ། དེས་ན་དེའི་ཚེ་སེམས་ཁོ་རང་མེད་དགག་ཡིན་
ཟེར་ན་མ་གཏོགས་དེ་ལས་གཞན་པའི་མེད་དགག་ཅིག་ངོས་འཛིན་རྒྱུ་མེད་པ་
འདྲ་སྟེ། དེ་འདྲ་བྱས་ན་ཁྱེད་ཅག་གཞུང་ཆེན་པོར་སྦྱངས་པ་རྣམས་ལ་ཨེ་
འགྲིགས་པ་ཨང་ཞེས་འདྲི་བའི་ཟོལ་གྱིས་འདོམས་སོ། །
དཔེར་ན་བུམ་མེད་མེད་དགག་ཡིན་ཞིང་དེ་དང་ས་ཕྱོགས་གཞི་མཐུན་
དུ་འདུ་ཡང་མེད་དགག་དང་དངོས་པོ་གཉིས་འགལ་བ་མི་འགོག་པ་ལྟར།༡༠༣
ཞེས་དང་། དགག་པ་ནི་སྒྲས་བརྗོད་པ་ན་ཚིག་གིས་ཟིན་པར་དགག་བྱ་བཅད་
པའམ་དེའི་རྣམ་པ་བློ་ལ་འཆར་བ་ན་དགག་བྱ་བཀག་པའི་རྣམ་པ་ཅན་དུ་
དངོས་སུ་ཤར་ནས་རྟོགས་པར་བྱ་བ་ཞིག་སྟེ། དེ་ཡང་ལེགས་བཤད་སྙིང་པོ་
ལས། དགག་པ་ནི་སྒྲས་བརྗོད་པ་ན་ཚིག་གིས་ཟིན་པར་དགག་བྱ་བཅད་
པའམ་དེའི་རྣམ་པ་བློ་ལ་འཆར་བ་ན་དགག་བྱ་བཀག་པའིརྣམ་པ་ཅན་དུ་
དངོས་སུ་ཤར་ནས་རྟོགས་པར་བྱ་བ་ཞིག་སྟེ། ཞེས་པ་ལྟར། དེའི་ཚེ་སེམས་
དེ་བློ་ངོར་དགག་བྱ་དངོས་སུ་བཅད་ནས་ཆོས་གཞན་སྒྲུབ་པ་དངོས་ཤུགས་
གང་ལའང་མི་འཕེན་པའི་མེད་དགག་གི་རྣམ་པར་འགྲུབ་ཀྱི། གཞན་རྟག་མི་
རྟག་དང་ཡོད་མེད་སོགས་ཀྱི་མཐའ་གང་དུའང་འགྲུབ་པར་མི་རིགས་ཏེ། དེ་ལྟ་
279

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མ་ཡིན་ན་སྟོང་ཉིད་མེད་དགག་གི་རྣམ་པར་འཆར་བའི་གནས་མེད་དོ།།
འོན་ཀྱང་དེའི་ཚེ་སེམས་དེ་སྤྱིར་དངོས་པོར་ཁས་ལེན་དགོས་པས་མེད་
དགག་ཡིན་པར་འགལ་ཏེ། ལེགས་བཤད་སྙིང་པོར། བུམ་མེད་མེད་དགག་
ཡིན་ཞིང་དེ་དང་ས་ཕྱོགས་གཞི་མཐུན་དུ་འདུ་ཡང་མེད་དགག་དང་དངོས་པོ་
གཉིས་འགལ་བ་མི་འགོག་པ་ལྟར།༡༠༤ ཞེས་སོ། །
དེ་ཡང་སྤྱོད་འཇུག་ལས། གང་ཚེ་རྣམ་པར་དཔྱད་པ་ཡི། །རྣམ་དཔྱོད་
ཀྱིས་ནི་དཔྱད་བྱས་ན། །དེའི་ཚེ་རྣམ་དཔྱོད་དེ་ཡང་ནི། །རྣམ་དཔྱོད་ཕྱིར་ན་
ཐུག་པ་མེད། །དཔྱད་བྱ་རྣམ་པར་དཔྱད་བྱས་ན། །རྣམ་དཔྱོད་ལ་ནིརྟེན་ཡོད་
མིན། །རྟེན་མེད་ཕྱིར་ན་མི་སྐྱེ་སྟེ། །དེ་ཡང་མྱ་ངན་འདས་པར་བརྗོད།༡༠༥ །
ཅེས་པའི་མན་ངག་ཡིན་ནམ་སྙམ་སྟེ། །མགོ་འཁོར་ཚད་གནས་འདི་ལ་འཁོར་
བར་མཆིའོ། །མན་ངག་དེ་རྣམས་ནིགྲུབ་ཆེན་རྣམས་ཀྱི་གསུང་དང་འདྲ་བས་
ཤིན་ཏུ་གོ་དཀའ་ཞིང་། འོན་ཀྱང་གོ་ནུས་པ་ཞིག་བྱུང་ན་དཀའ་གནད་ཀྱི་
མདུད་པ་མང་པོ་རང་ཞིག་རང་གྲོལ་དུ་འགྲོ་བས་གཅེས་པར་གཟུང་ངོ་། །ལས་
དང་པོ་པས་མཉམ་གཞག་ནམ་མཁའ་ལྟ་བུའི་སྟོང་ཉིད་བསྒོམ་ཚུལ་འདི་རྣམས་
ནི། འཁྲུལ་པ་ཤིན་ཏུ་ཆེ་ཞིང་དཀའ་བའི་གནས་ཕྲ་ས། གཞུང་ཆེན་པོ་རྣམས་
ལ་ལོ་མང་པོར་སྦྱངས་པའི་མཁས་པར་གྲགས་པ་རྣམས་ཀྱང་བླ་མའི་མན་
ངག་ལ་མ་བརྟེན་པར་ཐེ་ཚོམ་ཙམ་ཡང་བསྐྱེད་མི་ནུས་པའི་གནས་ཡིན་པས།
280

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
བདག་འདྲས་རྦད་ཁམ་ཆེན་པོ་བྱས་ན་མི་རིགས་པས་གཟུར་གནས་དཔྱོད་
ལྡན་རྣམས་ཀྱི་དཔྱོད་པའི་སྒོར་སྨོས་པས་བཙན་སྔ་དོར་ནས་ཞིབ་ཏུ་དཔྱོད་
པར་མཛོད་ཅིག །
རྗེས་ཐོབ་སྒྱུ་མ་ལྟ་བུའི་སྟོང་ཉིད་བསྒོམ་ཚུལ།
དེ་ནས་རྗེས་ཐོབ་སྒྱུ་མ་ལྟ་བུའི་སྟོང་ཉིད་བསྒོམ་ཚུལ་ནི། མཉམ་གཞག་
དེ་ལས་ལངས་པ་ན་སྔར་མཉམ་གཞག་ཏུ་ང་རང་བཞིན་གྱིས་མེད་ཚུལ་ཞིབ་
ཏུ་མཐོང་བ་དེ་ལ་བློ་རྩེ་གཏད་ནས། ཚོགས་དྲུག་གི་ཡུལ་དུ་ང་ལ་སོགས་པ་
འཁོར་འདས་ཀྱི་ཆོས་ཅི་སྣང་ཡང་སྣང་ཚུལ་དེ་ལ་ཚད་འཇོག་མི་བྱ་བར་ཡོད་
ནས་འདི་ལྟར་སྣང་ངམ། མེད་ནས་འདི་ལྟར་སྣང་ཞེས་ཞིབ་ཏུ་དཔྱད་པས་མེད་
བཞིན་དུ་སྣང་བའི་ཚུལ་ལ་ངེས་པ་བསྐྱེད་དེ་རྩེ་གཅིག་ཏུ་བསྐྱངས། དེ་ལྟ་བུའི་
ངེས་པ་འཆར་མ་བདེ་ན་ཐག་ཁྲའི་སྦྲུལ་དང་མེ་ལོང་ནང་གི་བྱད་བཞིན་གྱི་
གཟུགས་བརྙན་སོགས་ལས་དཔེ་བླངས་ཏེ་ཞིབ་ཏུ་དཔྱད་པས་མེད་བཞིན་དུ་
སྣང་བའི་སྒྱུ་མའི་དོན་ལ་ངེས་པ་རྙེད་པ་ན་རྩེ་གཅིག་ཏུ་བསྐྱང་བར་བྱའོ། །
ཚུལ་འདི་ནི་དཔེར་ན་སྔར་དུང་ཁ་དོག་དཀར་པོར་མཐོང་ཟིན་གྱི་ངེས་པ་
དང་། ད་ལྟར་མཁྲིས་པ་སོགས་ཀྱིས་དུང་སེར་པོར་མཐོང་བའི་དབང་ཤེས་
གཉིས་ལ་བརྟེན་ནས་ད་ལྟའི་སྣང་ཚུལ་འདི་འཁྲུལ་སྣང་དུ་ངེས་པར་བྱར་ཡོད་
281

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པ་དེ་བཞིན་དུ། སྔར་མཉམ་གཞག་ཏུ་ང་རང་བཞིན་གྱིས་མེད་ཚུལ་ཞིབ་ཏུ་
རྟོགས་ཟིན་རྟོགས་པའི་ངེས་པ་དང་། ད་ལྟར་ང་བསྙོན་མེད་དུ་སྣང་བའི་ཐ་སྙད་
པའི་བློ་གཉིས་ལ་བརྟེན་ནས་ངའི་སྣང་ཚུལ་དེ་མེད་བཞིན་དུ་སྣང་བའི་ཚུལ་དུ་
ངེས་པར་བྱ་བ་ཡིན་ཏེ། སེམས་ཅན་གྱི་རྒྱུད་ལ་མཉམ་གཞག་མ་གཏོགས་
པར་བློ་གང་ལ་ཡུལ་ཅིར་སྣང་ཡང་ཆ་ཐམས་ཅད་ནས་རང་ངོས་ནས་གྲུབ་པར་
སྣང་བ་ལས་གཞན་མ་འཁྲུལ་པའི་ཆ་ཅུང་ཟད་ཀྱང་མེད་པར་གསུངས་ཤིང་།
རྗེ་བཙུན་བློ་བཟང་ཆོས་རྒྱན་གྱིས། རང་ཅག་སོ་སོ་སྐྱེ་བོའི་སྣང་ཚུལ་འདི་
ཐམས་ཅད་དགག་བྱའི་སྣང་ཚུལ་ཡིན་པར་གསལ་བར་གསུངས། ༡༠༦ ལྕང་
སྐྱ་རོལ་པའི་རྡོ་རྗེས། ད་ལྟ་རང་རེ་ཡི་བློ་གསལ་འགའ་ཞིག །ཚུགས་ཐུབ་
བདེན་གྲུབ་སོགས་བརྡ་ལ་ཞེན་པས། །སྣང་བ་ལིང་ལིང་དེ་རང་སོར་བཞག་
ནས། །དགག་རྒྱུ་རྭ་ཅན་ཞིག་འཚོལ་བར་སྣང་སྟེ། །སྒྲིབ་བྲལ་ཨ་མ་ཡི་བཞིན་
རས་དེ་ན། །ལང་ལང་ལིང་ལིང་དེ་ཡོད་སྐད་མི་འདུག ༡༠༧ །ཅེས་དང་། ཕ་
བླ་མ་དེ་ཉིད་ཀྱིས། ངེད་ཅག་གི་སྣང་ཚུལ་འདི་ལས་གཞན་པའི་དགག་བྱའི་
སྣང་ཚུལ་གཞན་བཙལ་རྒྱུ་མེད་པས། ཡང་ཡང་བརྟགས་ནས་འདི་ཉིད་དགག་
བྱའི་སྣང་ཚུལ་དུ་ངོ་འཕྲོད་པ་ཞིག་འབད་དགོས་གསུངས།
དེས་ན་འོ་སྐོལ་གྱི་བློ་ལྷན་སྐྱེས་ཀྱི་སྣང་ཚུལ་འདི་ཉིད་ཚིག་གིས་རྗེས་
སུ་འབྲངས་ཏེ་འཁྲུལ་སྣང་དུ་ཁ་ཚོམ་ཆོད་པ་ཙམ་མ་གཏོགས། གཟུ་བོར་
282

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གནས་པའི་བློས་བརྟགས་ནས་མེད་བཞིན་དུ་སྣང་བའི་ཚུལ་ལ་ངེས་པ་གཏིང་
ནས་འདྲོངས་པ་ཞིག་ཤིན་ཏུ་དཀའ་བས། བཅོམ་ལྡན་འདས་ཐུགས་རྗེ་ཅན་དེ་
ཉིད་ཀྱིས་ཀྱང་ཚུལ་འདི་ལ་དཔེ་མཐའ་ཡས་པ་ཞིག་གསུངས་ཤིང་། ཚུལ་འདི་
ནི་དབུ་མ་ཐལ་འགྱུར་བ་མ་གཏོགས་རང་སྡེ་མཁས་པ་སུ་ཞིག་གི་མཁྱེན་པའི་
ཡུལ་དུ་མི་ཤོང་བའི་དཀའ་གནས་སུ་གསུངས་པས་ཚིག་ཙམ་གྱིས་མགུ་བར་
མི་རིགས་སོ། །
དེ་ལྟར་ལས་དང་པོ་བས་གོ་བའི་སྟེང་ནས་སྒྱུ་མ་ལྟ་བུའི་སྟོང་ཉིད་
བསྐྱངས་པ་མ་གཏོགས་མཉམ་གཞག་ཏུ་སྟོང་ཉིད་བསྒོམ་སྟོབས་ཀྱིས་རྗེས་
ཐོག་ཏུ་ཡུལ་གང་སྣང་ཡང་ཆེད་དུ་གཉེར་མི་དགོས་པར་སྒྱུ་མ་ལྟ་བུར་ངང་
གིས་འཆར་ལུགས་མེད་པར་གསུངས། སྒྱུ་མ་ལྟ་བུའི་ཉམས་ལེན་འདི་ལ་རང་
གི་སྡེ་པ་གོང་འོག་སུ་ཡི་ལུགས་ལའང་རང་རང་གིས་བརྟག་པའི་དགག་བྱ་
དཀག་པའི་ངེས་ཤེས་བློ་ཕུགས་སུ་འཚངས་པ་ཞིག་མེད་ན། ཏིང་ངེ་འཛིན་
འགའ་ཞིག་བསྒོམ་པའི་མཐུས་ཐོགས་རྡུགས་བཀག་པའི་ཉམས་སྣང་བུན་
ལོང་དུ་སོང་བ་ལྟ་བུ་ལ་ནི་སྒྱུ་མ་ལྟ་བུའི་དོན་གང་ཡང་མེད་དོ།།
གཞན་ཡང་བདེན་གཉིས་ཟུང་འཇུག་དང༌། སྣང་སྟོང་དབྱེར་མེད་དང་།
སྣང་སྟོང་རྒྱུ་འབྲས་སུ་འཆར་ཚུལ་དང་། སྣང་བས་ཡོད་མཐའ་སེལ་ཚུལ་དང་།
སྟོང་པས་མེད་མཐའ་སེལ་ཚུལ་དང་། སྟོང་པ་རྟེན་འབྲེལ་དང་རྟེན་འབྲེལ་སྟོང་
283

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པའི་དོན་དུ་འཆར་ཚུལ་ཟེར་བ་སོགས་རང་ཅག་དགའ་ལྡན་བཀའ་བརྒྱུད་པའི་
བླ་མ་རྣམས་ཀྱིས་ཐ་སྙད་སྙན་དགུ་འདོགས་པའི་ཟབ་ཆོས་དེ་ཡང་སྒྱུ་མ་ལྟ་
བུའི་སྟོང་ཉིད་བསྒོམ་ཚུལ་འདི་ལ། སྟོང་པའི་ངེས་ཤེས་དང་རྟེན་འབྲེལ་གྱི་
ངེས་ཤེས་གཉིས་ཕན་ཚུན་གཅིག་ལ་གཅིག་མི་གནོད་པར་མ་ཟད། གཅིག་
གྲོགས་སུ་གཅིག་འགྲོ་བའི་ཚུལ་ཞིག་ཡོད་པས་དེ་ལ་ཟེར་བ་ཡིན་ནོ། །
དེའི་ཚུལ་ཡང་ང་དེ་གདགས་གཞི་འདོགས་བྱེད་ཕན་ཚུན་འཕྲད་པའི་
དབང་གིས་གློ་བུར་དུ་སྣང་ཞིང་དེ་གཉིས་གང་རུང་ཞིག་ལོག་པ་ནའང་དེ་ཉིད་
དུ་ཡལ་འགྲོ་བ་མ་གཏོགས་རང་དབང་དུ་གནས་པའི་མཐུ་ཡང་མེད་ཅིང་།
གཞན་གཤེད་དུ་འགྲོ་རྒྱུ་ཅུང་ཟད་ཀྱང་མེད་པའི་རྟེན་འབྲེལ་བཏགས་ཡོད་ཀྱི་
ཚུལ་སྔར་བཞིན་ཐག་པ་ལ་བཏགས་པའི་སྦྲུལ་དཔེར་བླང་སྟེ་ཞིབ་ཏུ་བསམ་
པས། ང་གདགས་གཞི་འདོགས་བྱེད་གང་ལའང་ལྟོས་པ་མེད་པར་ཁོ་རང་གི་
ངོས་ནས་བཙལ་བས་གང་དུ་སྣང་བའི་ཡུལ་སྟེང་དུ་གྲུབ་ལུགས་གཏན་ནས་
མེད་པའི་ཚུལ་ལ་ཆེད་དུ་མ་བསམ་པར་ཡང་ངེས་པ་ངང་གིས་སྐྱེ་བ་དང་། ང་
གང་ལའང་ལྟོས་པ་མེད་པར་ཁོ་རང་གི་ངོས་ནས་གྲུབ་ལུགས་ཇི་ལྟར་འདུག་
བཙལ་བས་གང་དུ་སྣང་བའི་ཡུལ་སྟེང་དུ་རྡུལ་ཙམ་ཡང་མི་རྙེད་པའི་ཚུལ་
ཞིབ་ཏུ་བསམ་པས་ང་རྟེན་འབྲེལ་བཏགས་ཡོད་ཀྱི་ཚུལ་ལ་ཆེད་དུ་བསམ་མི་
དགོས་པར་ཡང་ངེས་པ་ངང་གིས་སྐྱེ་བ་སྟེ། རྟེན་འབྲེལ་དང་སྟོང་པའི་ངེས་པ་
284

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
གཉིས་ཕན་ཚུན་གཅིག་གྲོགས་སུ་གཅིག་འགྲོ་བའི་རྒྱུ་འབྲས་ལྟ་བུར་འཆར་བ་
ཞིག་ཡིན་ཏེ།
རྗེ་ཐམས་ཅད་མཁྱེན་པས། སྣང་བ་རྟེན་འབྲེལ་བསླུ་བ་མེད་པ་དང་། །
སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ།།
ད་དུང་ཐུབ་པའི་དགོངས་པ་རྟོགས་པ་མིན། །ནམ་ཞིག་རེས་འཇོག་མེད་པར་
ཅིག་ཅར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ན། །ངེས་ཤེས་ཡུལ་གྱི་
འཛིན་སྟངས་ཀུན་འཇིག་ན། །དེའི་ཚེ་ལྟ་བའི་དཔྱད་པ་རྫོགས་པ་ལགས། །
གཞན་ཡང་སྣང་བས་ཡོད་མཐའ་སེལ་བ་དང༌། །སྟོང་པས་མེད་མཐའ་སེལ་
བའི་སྟོང་པ་གཉིས། །རྒྱུ་དང་འབྲས་བུར་འཆར་བའི་ཚུལ་རྟོགས་ན། །མཐར་
འཛིན་ལྟ་བས་འཕྲོག་པར་མི་འགྱུར་རོ།༡༠༨ །ཞེས་དང ༌། རྗེ་བཙུན་བློ་བཟང་
ཆོས་རྒྱན་གྱིས། སྣང་བས་སྟོང་པ་མི་སྒྲིབས་ཤིང༌། །སྟོང་པས་སྣང་བ་མི་
འགོག་པའི། །སྟོང་དང་རྟེན་འབྱུང་དོན་གཅིག་པར། །ལམ་བཟང་དེའི་ཚེ་མངོན་
སུམ་འགྱུར།༡༠༩ །ཞེས་དང་།
ལྕང་སྐྱ་རོལ་པའི་རྡོ་རྗེས། ཕ་རྒན་བཙལ་བས་ནི་མ་རྙེད་པ་དེ། །མ་རྒན་
རྙེད་པ་ཁོ་ཡིན་པར་འདུག་པས། །ཨ་མའི་པང་ནས་ནི་ཕ་རྒན་རྙེད་པས། །ཕ་
མ་དྲིན་ཅན་གྱིས་བུ་ང་སྐྱོབ་སྐད། ༡༡༠ །ཅེས་དང༌།
ཕ་བླ་མ་དེ་ཉིད་ཀྱིས། སྟོང་པ་དང་རྟེན་འབྲེལ་གྱི་དོན་ལ་བསམ་པ་ན།
285

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དཔེར་ན་རྟ་གཉིས་ཀྱིས་ཤིག་ཕྲུག་རེས་བྱས་པ་དང་འདྲ་བར་ངེས་པ་ཕན་ཚུན་
ངང་གིས་འཇུག་པ་ཞིག་དགོས་གསུངས། ༡༡༡
དེ་ལྟར་དམིགས་རྟེན་འཚོལ་བའི་དཔྱད་སྒོམ་དང་། དཔྱད་མཐར་ངེས་
པའི་འཇོག་བསྒོམ་གཉིས་རེས་འཇོག་ཏུ་བསྐྱངས་པས་ངེས་པའི་ངང་དུ་དཔྱད་
པ་ཕྲ་མོ་བྱས་པས་ངེས་པ་ལ་མི་གནོད་པའི་བརྟན་པ་རྙེད་པ་ན་ངེས་པའི་ངང་
དུ་དཔྱད་པ་བྱ་དགོས་པས། དེ་ཡང་སྔར་ལྟར་དམིགས་རྟེན་འཚོལ་བའི་དཔྱད་
པ་རགས་པ་དེ་འདྲས་དཔྱད་ན་ངེས་པ་འཐོར་འགྲོ་བས། དཔེར་ན་ཆུ་དྭངས་
ཤིང་མི་གཡོ་བར་གནས་པའི་ནང་དུ་ཉེའུ་ཆུང་འཁྱུག་འཁྱུག་འགྲོ་བ་ལྟ་བུར་
སེམས་ཁྱད་པར་གཉིས་ལྡན་གྱི་ངེས་ཤེས་ཀྱི་ངང་དུ་རྩེ་གཅིག་ཏུ་འཛིན་པའི་
དྲན་པ་ཐུ་རེ་བསྟེན་པའི་ངང་ལས་ཅུང་ཟད་ཀྱང་མ་གཡོས་པར་སེམས་ཀྱི་ཆ་
ཤས་ཕྲ་མོ་ཞིག་གིས་གནད་བཞིའི་ཕྱོགས་དྲན་པ་ཙམ་མམ། སེམས་ཀྱི་ཆ་
ཤས་ཕྲ་མོ་ཞིག་གནད་བཞིའི་ཕྱོགས་ལ་སྟོན་ཙམ་བྱས་པས་ངེས་ཤེས་ཀྱི་
འཛིན་སྟངས་ཀྱི་ངར་ཡང་ཡང་གསོ་བར་བྱས་པས། དཔྱད་པ་ཇི་ཙམ་བྱས་
ཀྱང་ངེས་པ་ལ་མི་གནོད་པར་མ་ཟད་ངེས་པའི་འཛིན་སྟངས་ཀྱི་ངར་ཤུགས་
དྲག་ལ་ཡུན་རིང་བར་གནས་པའི་གྲོགས་སུ་གྱུར་པ་ན་ལྟ་བ་ལ་མྱོང་བ་ལེགས་
པར་ཐོན་པ་ཡིན་ནོ། །
དེ་ཡང་སྔར་དམིགས་རྟེན་འཚོལ་བའི་སྐབས་གནད་བཞིའི་དཔྱད་པ་
286

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མང་དུ་བྱས་པས་འབྱོངས་པའི་དབང་གིས་གནད་བཞིའི་ཕྱོགས་ལ་བློ་ཁ་སྟོན་
པ་ཙམ་མམ། དྲན་པ་ཙམ་གྱིས་གནད་བཞིའི་དཔྱད་པ་དངོས་བྱས་པ་དང་འདྲ་
བ་རེ་སང་ཤེས་ཤུགས་དྲག་བསྐྱེད་ནུས་པའི་གནད་ཀྱིས་སོ། །
འོན་ཀྱང་ལྟ་བ་ལ་མྱོང་བ་ཕུལ་ཕྱིན་སྐྱེས་པ་ལ་ནི་ལྷག་མཐོང་ཐོབ་
དགོས་པ་འདྲའོ། །དེ་ལྟར་ན་དཔྱད་པ་བྱེད་ལུགས་དང་དཔྱད་པ་སྔ་ཕྱི་གཉིས་
ཀྱི་བར་དུ་འགྱངས་རིང་ཐུང་ཡང་སྔར་དམིགས་རྟེན་འཚོལ་བའི་སྐབས་དང་
ཡེ་མི་འདྲ་བས། ངེས་ཤེས་ཀྱི་ཤུགས་ཞན་དུ་འགྲོ་བར་དོགས་པ་ན་དཔྱད་པ་
ཕྱི་མ་བྱེད་པ་ཡིན་གྱི།ངེས་ཤེས་ཀྱི་ཤུགས་ཞན་དུ་སོང་བ་ན་བྱེད་པ་མིན་ལ།
དཔྱོད་པ་ནའང་ངེས་པའི་འཛིན་སྟངས་བཏང་བ་མིན་ནོ། །
དེ་ལྟ་བུའི་ཚུལ་གྱིས་མཉམ་གཞག་ཏུ་ནམ་མཁའ་ལྟ་བུའི་སྟོང་ཉིད་
བསྒོམ་པའི་རྗེས་ཐོབ་ཏུ་སྒྱུ་མ་ལྟ་བུའི་སྟོང་ཉིད་ཀྱང་བསྒོམ་དགོས་སོ།།
སེམས་ཀྱི་དོན་དམ་པའི་ངོ་སྤྲོད།
དེ་དག་ནི་གང་ཟག་གི་བདག་མེད་ཀྱི་དབང་དུ་བྱས་པའི་མཉམ་རྗེས་
བསྐྱང་ཚུལ་ཡིན་ལ། དེ་ནས་ཆོས་ཀྱི་བདག་མེད་ཀྱི་དབང་དུ་བྱས་པ་ནི་ངའི་
ཕུང་པོ་ལྔ་པོ་གང་གི་སྟེང་དུ་སྔར་གྱི་གནད་བཞིའི་དཔྱད་པ་ཁ་སྤོས་ནས་
བསྒོམ་ཡང་ཆོས་ཀྱི་བདག་མེད་བསྒོམ་པར་འགྱུར་མོད། འོན་ཀྱང་གདམས་
287

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
པ་འདིའི་བསྒྲུབ་བྱ་གཙོ་བོ་སེམས་ཀྱི་དོན་དམ་པའི་ངོ་སྤྲད་ཡིན་པས་དེའི་
ཚུལ་ཅུང་ཟད་བརྗོད་ན། སྔར་ལྟར་སེམས་ལ་དམིགས་པའི་གནས་ཆ་རྙེད་པ་
ན། མཉམ་གཞག་དེའི་ངང་ལས་ཅུང་ཟད་ཀྱང་མ་གཡོས་པར་ཤེས་པའི་ཆ་
ཤས་ཕྲ་མོ་ཞིག་གིས་རང་གི་སེམས་ཀྱི་ཀུན་རྫོབ་པའི་ངོ་བོ་གཟུགས་ཅན་
གང་དུའང་མ་གྲུབ་པའི་སྟོང་སངས་ནམ་མཁའ་ལྟ་བུ་བྱིང་རྒོད་སོགས་ཀྱིས་མ་
སྒྲིབ་པས་ཡུལ་སྣང་སྣ་ཚོགས་ངང་གིས་འཆར་ཞིང་ཡུལ་གང་ལའང་འགྱུར་
ཞིང་འཕྲོ་སླ་བ། ཕྲལ་དུ་སྣང་བ་འགགས་པ་མེད་པར་གསལ་ཞིང་རིག་པ་
ཕུགས་སུ་རྒྱུན་ཆད་པ་མེད་པར་འཇུག་པའི་རྣམ་ཤེས་བྲེང་ཙམ་དེ་རང་གི་
སེམས་ལ་འཆར་ཚུལ་ཇི་ལྟར་འདུག་ཕྲ་ཞིང་མཛངས་པའི་རིག་པས་བརྟག་
པ་ན། གདགས་གཞི་འདོགས་བྱེད་སྐད་ཅིག་སྔ་ཕྱི་གང་ལའང་ལྟོས་པ་མེད་
པར་ཁོ་རང་གི་ངོས་ནས་བཙལ་བས་གང་དུ་སྣང་བའི་ཡུལ་སྟེང་དུ་རྙེད་རྒྱུ་
ཡོད་པ་འདྲ་བ་ཞིག་སྣང་བ་བསྙོན་དུ་མེད་དོ། །
དེ་ལྟར་སྣང་བ་བཞིན་དུ་དོན་ལ་ཡོད་ན་རང་གི་སྐད་ཅིག་སྔ་ཕྱི་རྣམས་
དང་རང་ངོས་ནས་གྲུབ་པའི་གཅིག་ཐ་དད་གང་རུང་དུ་ངེས་པར་གྲུབ་དགོས་
པ་དང་། གཅིག་ཐ་དད་གང་དུ་གྲུབ་པར་ཁས་བླང་ཡང་གནོད་བྱེད་དུ་མ་འབབ་
ཚུལ་རྣམས་ཞིབ་ཏུ་བརྟག་པའི་དཔྱད་སྒོམ་དང་། དཔྱད་མཐར་ངེས་པའི་
འཇོག་སྒོམ་དང༌། མཉམ་གཞག་དེ་ལས་ལངས་པ་ན། རང་གི་སེམས་གང་
288

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
ང་ལྟོས་པ་མེད་པར་ཚུགས་ཐུབ་ཏུ་གྲུབ་པ་བསྙོན་མེད་དུ་སྣང་བའི་ཐ་སྙད་
པའི་ཤེས་པ་དང་། སེམས་རང་ངོས་ནས་མ་གྲུབ་པར་རྟོགས་ཟིན་ངེས་པའི་
ཤེས་པ་གཉིས་ལ་བརྟེན་ནས་སྒྱུ་མ་ལྟ་བུའི་ཉམས་ལེན་བསྐྱང་ཚུལ་རྣམས་
སྔར་ལྟར་བྱའོ།།
དེ་དག་ནི་ལས་དང་པོ་པས་ལྟ་བ་ལ་མྱོང་བ་འདོན་ཚུལ་གྱི་མན་ངག་
ཞལ་ཤེས་དང་བཅས་པ་མེད་དུ་མི་རུང་བ་རྣམས་གསལ་བར་བཀོད་པ་ཡིན་
གྱི། སྐྱོང་ཚུལ་དེ་རྣམས་གོང་ནས་གོང་དུ་ཁྱད་པར་དུ་གྱུར་པའི་གནས་སྐབས་
ཀྱི་དབྱེ་བས་ཞི་གནས་རྗེས་མཐུན་པ་ལ་བརྟེན་ནས་ལྷག་མཐོང་རྗེས་མཐུན་
པ་བསྒོམ་ཚུལ། ཞི་གནས་མཚན་ཉིད་པ་ལ་བརྟེན་ནས་ལྷག་མཐོང་རྗེས་མཐུན་
པ་དང་། ཞི་གནས་མཚན་ཉིད་པ་ལ་བརྟེན་ནས་ལྷག་མཐོང་མཚན་ཉིད་པ་དང་།
བདེ་བ་སྐྱོང་ཚུལ་དང་། ཟབ་གསལ་གཉིས་མེད་ཀྱི་རྣལ་འབྱོར་སྐྱོང་ཚུལ་
སོགས་མང་དུ་ཡོད་ཀྱང་བདག་དང་བདག་འདྲས་སྐྱོང་ཚུལ་དེ་རྣམས་ལ་གོ་བ་
རྣམ་དག་བཙལ་བ་ཙམ་མ་གཏོགས་ཉམས་སྟེང་དུ་ཕབ་ནས་ཇི་མ་ཇི་བཞིན་
བསྐྱངས་པ་ཞིག་སྐྱེ་བ་འདིར་ཡོང་མདོག་མི་སྣང་བས་བྲིས་པའི་ངལ་བ་མ་
བྱས་ཀྱང་གཞུང་ཆེན་མོརྣམས་ཀྱི་སྟེང་ནས་གོ་བ་འཚོལ་བར་བྱའོ།།
དམིགས་སྐོར་དེ་རྣམས་ལ་ཐོག་མར་བློ་སྦྱོང་བ་ན་ཐུན་རེ་རེར་ཐམས་
ཅད་རྒྱས་པར་བསྐྱང་ཁུལ་བྱས་ཀྱང་ལམ་དུ་འགྲོ་བ་ཞིག་མི་ཡོང་བར་མ་ཟད་
289

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
སུན་པར་འགྱུར་བའི་གེགས་ཆེ་བས། ཐུན་དང་པོར་ཐུན་མོང་དང་ཐུན་མོང་
མ་ཡིན་པའི་སྔོན་འགྲོའི་སྐོར་རྣམས་རྒྱས་པར་སྐྱོང་ཞིང་། དམིགས་སྐོར་འོག་
མ་རྣམས་ཚིག་གི་རྗེས་སུ་འབྲང་བའི་ཤར་སྒོམ་གྱིས་བསྐྱངས། གཉིས་པར་
ཚོགས་ཞིང་གསལ་འདེབས་པ་དང་། དེ་ལ་ཡན་ལག་བདུན་པ་འབུལ་བའི་
སྐོར་རྣམས་རྒྱས་པ་དང་གོང་འོག་གི་དམིགས་སྐོར་རྣམས་ཤར་སྒོམ་གྱིས་
བསྐྱངས། གསུམ་པར་ཉེ་བརྒྱུད་གསོལ་འདེབས་སོགས་གསོལ་འདེབས་ཀྱི་
སྐོར་དང་། ཏིང་ངེ་འཛིན་གྱི་དབང་བཞི་ལེན་ཚུལ་རྣམས་རྒྱས་པ་དང་། གོང་
འོག་གི་དམིགས་སྐོར་རྣམས་ཤར་སྒོམ་གྱིས་བསྐྱང་། བཞི་པར་མདོ་སྔགས་
ཀྱི་ལམ་གྱི་ལུས་ཡོངས་སུ་རྫོགས་པར་ཤར་སྒོམ་གྱི་སྒོ་ནས་བྱིན་རླབས་ཞུ་
བའི་ཚུལ་རྣམས་རྒྱས་པ་དང་། གོང་གི་དམིགས་སྐོར་རྣམས་ཤར་སྒོམ་གྱི་
ཚུལ་དུ་བསྐྱང་བར་བྱའོ། །
དེ་ཡང་སྔོན་འགྲོ་བླ་མའི་རྣལ་འབྱོར་གཙོར་འདོན་བྱས་ན་ཐུན་བཞི་གང་
རུང་གི་མཇུག་ཏུ་ཕྱག་ཆེན་གྱི་ཁྲིད་དམིགས་རྒྱས་བསྡུས་འཚམས་པ་རེ་སྐྱོང་།
ཕྱག་ཆེན་གཙོར་འདོན་བྱས་ན་ཐུན་བཞི་ཀའི་གཤམ་དུ་ཕྱག་ཆེན་གྱི་
དམིགས་སྐོར་སྐྱོང་བར་བྱའོ། །
འདི་དག་ནི་ཁོ་བོ་རི་ཁྲོད་འགྲིམས་པའི་ཐོག་མར་བླ་མའི་རྣལ་འབྱོར་
བསྐྱངས་པས། འབད་རྩོལ་ཇི་ལྟར་བསྐྱེད་ཀྱང་ཉི་མ་གཅིག་ལ་བླ་མཆོད་ཚཪ་
290

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
རེའང་ཐོན་མི་ཐོན་གྱི་ཚོད་དུ་སོང་བས་བསྐྱལ་ཚུལ་གྱི་གནད་ཞུས་པའི་ལན་
དུ་ཕ་བླ་མ་དེ་ཉིད་ཀྱིས་སྩལ་བའི་མན་ངག་ཡིན་ནོ།།
གསུམ་པ་མཇུག་ཏུ་ཇི་ལྟར་བྱ་བ།
གསུམ་པ་མཇུག་ཏུ་ཇི་ལྟར་བྱ་བ་ནི། བསྒོམ་བྱའི་ལམ་དང་སྒོམ་བྱེད་
སྒྲུབ་པ་པོའི་སེམས་དང་། སྒོམ་པ་པོ་རང་ཉིད་དེ་འཁོར་གསུམ་པོ་དེ་སྒྲུབ་པ་
པོ་རང་གི་ཐ་སྙད་པའི་ཤེས་པ་ལ་ཚུལ་ཇིལྟར་སྣང་བརྟག་པ་ན། རང་གི་སེམས་
ཀྱིས་བཟོས་པ་ལྟ་བུ་མ་ཡིན་པར་དོན་དེ་རྣམས་རང་རང་གི་ངོས་ནས་བཙལ་
བས་གང་དུ་སྣང་བའི་ཡུལ་སྟེང་དུ་རྙེད་རྒྱུ་ཡོད་པ་འདྲ་བ་ཞིག་སྣང་བ་བསྙོན་དུ་
མེད་དོ། །དེརྣམས་སྣང་བ་ལྟར་དུ་ཡོད་ན་བསྒོམ་བྱ་དེ་སྒོམ་པ་པོ་རང་གི་
སེམས་ཀྱིས་བསྒོམ་པ་ལ་མ་ལྟོས་པར་ངོ་བོ་ཉིད་ཀྱིས་བསྒོམ་བྱར་འགྱུར་ལ།
དེ་ལྟར་ན་སྒོམ་པ་པོ་མེད་པའི་བསྒོམ་བྱ་དང༌། སྒོམ་པ་པོ་ཡང་སྒོམ་བྱེད་
སེམས་ཀྱིས་བསྒོམ་བྱ་སྒོམ་པ་ལ་མ་ལྟོས་པར་ངོ་བོ་ཉིད་ཀྱིས་སྒོམ་པ་པོར་
འགྱུར་ལ། དེལྟར་ན་བསྒོམ་བྱ་མེད་པའི་སྒོམ་པ་པོ་འགྱུར་ཏེ། རྩ་ཤེས་ལས།
ཡིན་པར་གྱུར་ལ་བྱ་བ་མེད། །བྱེད་པོ་མེད་པའི་ལས་སུ་འགྱུར། །ཡིན་པར་
གྱུར་ལ་བྱ་བ་མེད། །ལས་མེད་བྱེད་པ་པོར་ཡང་འགྱུར། ༡༡༢ །ཞེས་
གསུངས་སོ། །
291

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
དེ་ལྟར་ན་འཁོར་གསུམ་པོ་དེ་དག་ཕན་ཚུན་ལྟོས་བཏགས་ཀྱི་རྟེན་
འབྲེལ་ཙམ་མ་གཏོགས་དོན་རང་ངོས་ནས་བཙལ་པས་རྙེད་རྒྱུ་རྡུལ་ཙམ་ཡང་
མེད་དོ། །དེ་ཉིད་ལས། བྱེད་པོ་ལས་ལ་བརྟེན་བྱས་ཤིང་། །ལས་ཀྱང་བྱེད་པ་
པོ་ཉིད་ལ། །བརྟེན་ནས་འབྱུང་བ་མ་གཏོགས་པར། །གྲུབ་པའི་རྒྱུ་ནི་མི་མཐོང་
ངོ་། ༡༡༣ །ཞེས་གསུངས། དེས་ན་ལྟོས་བཏགས་ཀྱི་རྟེན་འབྲེལ་ཡིན་པའི་རྒྱུ་
མཚན་གྱིས་བྱ་བྱེད་ཀྱི་རྣམ་གཞག་ཐམས་ཅད་ཆེས་འཐད་པས་བདག་གི་དགེ་
བའི་རྩ་བ་འདི་དག་ཐམས་ཅད་ཀྱང་བསྔོ་བ་སྨོན་ལམ་ཇི་ལྟར་བཏབ་པ་དེ་
བཞིན་དུ་འགྲུབ་པའི་རྒྱུར་གྱུར་ཅིག་སྙམ་དུ་བསམ་སྟེ། གསང་འདུས་སྨོན་
ལམ་དང་། ཕྱག་ཆེན་སྨོན་ལམ་སོགས་ཀྱིས་དགེ་རྩ་རྣམས་གནས་སྐབས་དང་
མཐར་ཐུག་གི་ཕན་བདེའི་རྒྱུར་འདུན་པ་དྲག་པོས་བསྔོ་བར་བྱའོ།།
གཉིས་པ་ཐུན་མཚམས་སུ་ཇི་ལྟར་བྱ་བ།
གཉིས་པ་ཐུན་མཚམས་སུ་ཇི་ལྟར་བྱ་བ་ནི། སྤྱོད་འཇུག་ལས། ལུས་
ཀྱིས་འདི་ལྟར་གནས་བྱ་ཞེས། །བྱ་བ་བསྡོགས་ནས་དེ་ནས་ནི། །སྐབས་སུ་
ལུས་འདི་ཇི་ལྟ་བུར། །གནས་པ་ཡིན་ཞེས་བལྟ་བར་བྱ། །སེམས་ཀྱི་གླང་ཆེན་
མྱོས་པ་ནི། །ཆོས་ལ་སེམས་པའི་ཀ་ཆེན་ལ། །ཇི་ལྟར་བཏགས་པ་མི་འཆོར་
བར། །དེ་ལྟར་འབད་པ་ཀུན་གྱིས་བརྟག །ཅིས་ནས་ཏིང་འཛིན་བརྩོན་པ་ནི།།
292

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
སྐད་ཅིག་གཅིག་ཀྱང་མི་འཆོར་བར། །བདག་གི་ཡིད་འདི་གང་སྤྱོད་ཅེས། །དེ་
ལྟར་ཡིད་ལ་སོ་སོར་བརྟག །འཇིགས་དང་དགའ་སྟོན་སོགས་འབྲེལ་བར། །
གལ་ཏེ་མི་ནུས་ཅི་བདེར་བྱ། ༡༡༤ །ཞེས་གསུངས་པ་ལྟར་སེམས་རྣམ་པར་
གཡེང་བའི་ཉེས་དམིགས་དང་། མཉམ་པར་གཞག་པའི་ཕན་ཡོན་རྣམས་ཞིབ་
ཏུ་ཤེས་པར་བྱས་ཏེ། སེམས་དོན་མེད་དང་དོན་མ་ཡིན་པའི་ཕྱོགས་ལས་
བསྲུང་ཞིང་། སྐྱོང་རྒྱུའི་དགེ་བའི་ཕྱོགས་སུ་བཀོལ་བར་བྱའི་སྙམ་པའི་འཕེན་
པ་ཡང་ཡང་གཏོང་ནས། ཇི་ལྟར་འཕེན་པ་བཏང་བ་ལྟར་རྟག་ཏུ་དྲན་པ་དང་།
སྐབས་སུ་སྐབས་སུ་འཕེན་པ་བཏང་བ་ལྟར་གནས་མི་གནས་བརྟག་པའི་ཤེས་
བཞིན་གྱིས་བྱ་ར་བྱས་ཏེ། ཕན་ཡོན་དང་ཉེས་དམིགས་དྲན་པས་སེམས་སྐྱོང་
རྒྱུའི་དགེ་བའིཕྱོགས་སུ་བཀོལ་ཞིང་།དོན་མེད་དང་དོན་མ་ཡིན་པའི་ཕྱོགས་
བ་ལ་རབ་ཏུ་སྒྲིམ་པའི་བག་ཡོད་བསྟེན་པ་ནི་ཐུན་མཚམས་སུ་ཇི་ལས་བསྲུང་བ་ལ་ར
ལྟར་བྱ་བ་ཐམས་ཅད་ཀྱི་རྩ་བ་ལྟ་བུ་ཡིན་ཏེ།
དེ་ལྟར་བྱས་པས་བསླབ་པའི་གནས་རྣམས་དག་པར་འགྱུར་བ་དང་།
སྐྱོང་རྒྱུའི་དམིགས་རྣམ་ལ་དམིགས་པའི་ཏིང་འཛིན་མྱུར་དུ་འགྲུབ་པའི་ཕན་
ཡོན་ཡོད་དེ། དེ་ཡང་ཐོག་མར་ཏིང་ངེ་འཛིན་གྱི་ཕན་ཡོན་མཐོང་བའི་དད་པ་
བསྐྱེད་དེ། དེ་ལ་བརྟེན་ནས་ཏིང་ངེ་འཛིན་དོན་དུ་གཉེར་བའི་འདུན་པ་ངང་
གིས་སྐྱེ་ཞིང༌། ཏིང་ངེ་འཛིན་དེ་ཡང་རྩ་བ་ཚུལ་ཁྲིམས་ལ་རག་ལས་པར་
293

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
མཐོང་ནས་བསླབ་པའི་གནས་རྣམས་ལ་གུས་པ་དང་། དེ་ལས་བསླབ་བྱའི་
གནས་ལ་འཇུག་ལྡོག་ཚུལ་བཞིན་དུ་བྱ་བའི་དྲན་པ་དང་ཤེས་བཞིན་རྟག་ཏུ་
འཇུག་ཅིང་། འཇུག་ལྡོག་བྱེད་པར་ཡང་མི་འདོད་པའི་མཚེར་སྣང་མེད་པར་
རབ་ཏུ་སྒྲིམ་པའི་བག་ཡོད་ཀྱི་མཐུས་སྒོ་གསུམ་གྱི་གཡེང་བ་ཐམས་ཅད་ཞི་
ནས་ཏིང་ངེ་འཛིན་མྱུར་དུ་འགྲུབ་པ་དང་། བསླབ་པའི་གནས་རྣམས་དག་པར་
འགྱུར་བར་དགོངས་ནས། རྒྱལ་སྲས་ཞི་བ་ལྷས་བསླབ་བཏུས་སུ། དེ་ཀུན་
གང་གིས་འཐོབ་ཅེ་ན། །འབྲས་བུ་མེད་པའི་བྱེད་སྤོང་བས། །དེ་ཡང་རྟག་ཏུ་
དྲན་པས་འགྲུབ། །དེ་ཡང་ཤིན་ཏུ་གུས་ལས་འབྱུང་། །དེ་ནི་ཞི་བའི་ཆེ་བ་ཉིད།།
ཤེས་པར་འགྱུར་ནས་བརྟུན་པ་བསྐྱེད། ༡༡༥ །ཅེས་དང༌། ཕྱི་རོལ་གཡོ་བ་
ཟློག་པ་ཡིས། །ཡིད་ནི་ཞི་ལས་གཡོ་མི་འགྱུར། ༡༡༦།ཞེས་གསུངས། གཞན་
ཡང་ཁྲུས་དང་ཁ་ཟས་སོགས་ཀྱི་རྣལ་འབྱོར། ཟས་ཀྱི་ཚོད་རིག་པ། ནམ་གྱི་
ཆ་སྟོད་སྨད་ལ་མི་ཉལ་བར་རྣལ་འབྱོར་ལ་བརྩོན་པ། ཉལ་བའི་ཚེ་ཇི་ལྟར་བྱ་
བ་སོགས་ནི་གཞན་དུ་ཤེས་པར་བྱའོ།།
བླ་མཆོད་བདེ་སྟོང་དབྱེར་མེད་མ་དང་། ཕྱག་ཆེན་རྩ་བ་རྒྱལ་བའི་གཞུང་
ལམ་གཉིས་ཀྱི་ཚིག་དོན་རྣམས་ལ་མདོ་རྒྱུད་ཀྱི་ཁུངས་དང་སྦྱར་ནས་ངེས་པ་
འཚོལ་ལུགས་རྣམས་བླ་མ་ཡོངས་འཛིན་རིན་པོ་ཆེའི་སྔར་མེད་ཀྱི་རྨད་དུ་
བྱུང་བའི་ལེགས་བཤད་གཉིས་ཀྱི་སྟེང་ནས་ཤེས་པར་བྱ་དགོས་ཤིང་། ༡༡༧
294

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
འདིར་ནི་ལེགས་བཤད་དེ་གཉིས་ནས་མན་ངག་གི་གནད་མང་པོ་ཞིག་བླ་མའི་
ཞལ་ནས་ཤེས་དགོས་པར་གསུངས་པ་རྣམས་ལས། རང་གིས་ཕ་བླ་མ་དེ་
ཉིད་ཀྱི་ཞལ་གྱི་བུམ་བཟང་ལས་གང་ཐོབ་པ་རྣམས་ཁོ་བོ་དུས་ཀྱི་ཕོ་ཉས་ཁྲིད་
པ་ན་མིང་ཙམ་ཡང་མེད་པར་འགྱུར་དུ་དོགས་ནས་ཡི་གེར་བཀོད་པའི་ཕྱིར་
དང་། ལུང་རིགས་ཀྱི་སྤྲོས་པའི་གསེབ་ན་དམིགས་རྣམ་ཡིད་ལ་བྱེད་ཚུལ་
ངོས་འཛིན་དཀའ་བ་རྣམས་གཟུང་སླ་བར་བྱ་བའི་ཕྱིར་དང་། རང་གིས་ཀྱང་བླ་
མའི་མན་ངག་ལ་བརྟེན་ནས་གདམས་པ་དེ་གཉིས་ཀྱི་ཚིག་དོན་རྣམས་ལ་གོ་
བ་ཇི་ལྟར་བླང་བའི་ཚུལ་དང་། དམིགས་རྣམ་ཡིད་ལ་བྱེད་ཚུལ་ཇི་ལྟར་བྱས་
པ་རྣམས་ཁ་ཆེམས་རླུང་ལ་བསྐུར་བའི་ཕྱིར་དུ་བྲིས་པ་ཡིན་གྱི་བྲིས་པའི་ངལ་
བ་ཙམ་བསྟེན་པར་སོང་མ་སོང་ནི་བཙན་མ་སྔ་བར་ཞིབ་ཏུ་གཟིགས་དང་
ཤེས་པར་འགྱུར་རོ།།
སྨྲས་པ། ཞིང་འདིར་རྒྱལ་དང་རྒྱལ་སྲས་གྲངས་མེད་བྱོན་པས་མ་ཐུལ་
བ། །སེམས་ཅན་ཉོན་མོངས་ལྟ་བ་ཆེ་དང་དུས་ཀྱི་སྙིགས་མ་ལྔས། །རབ་ཏུ་
བདོ་ཞིང་འདུལ་དཀའ་མགོན་སྐྱབས་བྲལ་བ་བདག་ཅག་ཀྱང་། །གང་གིས་
སློབ་མར་བདག་གིར་བཞེས་པའི་སྙིང་སྟོབས་དེ་རྨད་བྱུང༌། །གང་གི་མན་ངག་
མཉེན་ཞིང་རྣོ་བ་དེས། །ཕྱུགས་འདྲ་རྨོངས་པ་བདག་གི་རྣ་ཁུང་དུའང་། །བརྒྱུད་
དེ་སེམས་ཀྱི་གཏིང་དུ་ཆོས་དོན་གྱི། །གོ་བ་བསྐྱལ་བའི་མཛད་པ་དེ་བས་རྨད།།
295

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
རྨད་བྱུང་ངོ་མཚར་གནས་གྱུར་བཤེས་གཉེན་གྱི། །མན་ངག་གྲུབ་པའི་མིག་
སྨན་ལ་བརྟེན་ནས། །མདོ་རྒྱུད་ཟབ་ཅིང་བརླིང་བའི་ས་འོག་ཏུ། །ལྐོག་གྱུར་
གནས་པའི་ཉམས་ལེན་གཏེར་ཆེན་པོར། །ལེགས་པར་བརྟགས་པས་རང་
གིས་མཐོང་ཚོད་དང་། །སྦྱར་བའི་ལེགས་བཤད་གཏམ་དུ་བྱས་མོད་ཀྱང་། །
བདག་བློ་རང་བཞིན་མི་གསལ་ཉམས་ཆུང་བས། །མ་བཤད་ལོག་བཤད་ཧ་
ཅང་བཤད་པ་དང་། །རང་བཟོ་སོགས་ཀྱིས་ནོངས་པ་གང་མཆིས་པ། །ཆོས་
ཀྱི་སྤྱན་ལྡན་རྣམས་ཀྱི་སྤྱན་སྔར་འཆགས། །བུ་ཆུང་ཤེད་མ་བྱེ་བའི་འཁྲུལ་བ་
ཀུན། །བརྩེ་ལྡན་ཕ་མས་འབད་དེ་བསལ་བ་བཞིན། །བདག་ལ་སྒྲིབ་པར་མི་
འགྱུར་མཛད་དུ་གསོལ། །འོན་ཀྱང་རྗེ་བཙུན་བླ་མའི་བཀའ་དྲིན་གྱིས། །ལེགས་
པར་བཤད་པ་ཐན་ཐུན་མཆིས་ན་ཡང་། །བུ་ཆུང་ཁ་ནས་དོན་ལྡན་ཚིག་སྨྲས་
པར། །ཕ་མས་ཡ་མཚན་གཟུང་ཞིང་དགའ་བ་ལྟར། །བྱམས་བརྩེའི་ཐུགས་
ཀྱིས་བདག་ལ་དགྱེས་པར་མཛོད། །འདིར་འབད་ལས་བྱུང་བསོད་ནམས་ཕུང་
པོ་དེས། །འགྲོ་བ་ཀུན་ཀྱང་ཡང་དག་བཤེས་གཉེན་གྱིས། །རྗེས་སུ་གཟུང་ཞིང་
མན་ངག་སྦྱིན་པའི་སྣོད། །སྐལ་ལྡན་སློབ་མ་ཁོ་ནར་འགྱུར་བར་ཤོག །བདག་
ཀྱང་སྐྱེ་བ་ཀུན་ཏུ་ཡང་དག་པའི། །བཤེས་གཉེན་དམ་པས་ནམ་ཡང་མི་ཕོངས་
ཤིང༌། །སངས་རྒྱས་དངོས་སུ་མཐོང་བའི་དད་གུས་གྱིས། །གང་གི་དོན་དུ་
ལུས་སྲོག་ལོངས་སྤྱོད་གང་། །ལྟོས་པ་མེད་པར་གཏོང་བའི་བསམ་སྦྱོར་གྱིས།།
296

བླ་མ་མཆོད་པའི་ཁྲིད་ཡིག་ཁ་ཆེམས་རླུང་བསྐུར་མ།
མཉེས་པར་བྱས་པས་དགྱེས་བཞིན་རྗེས་བཟུང་སྟེ། །ཐུགས་ཀྱི་བཅུད་ཀུན་
ཕྱུང་བའི་མན་ངག་རྣམས། །སྦས་གསང་མེད་པར་སྩོལ་ཞིང་སུ་ལ་ཡང་། །
མངོན་པར་མི་མཛད་གསང་བའི་རྣམ་ཐར་ཀུན། །ལྷུག་པར་གསུང་བའི་སྲས་
ཀྱི་ཐུ་བོར་གྱུར། །ལུས་སྲོག་ཁྱད་དུ་གསོད་པའི་དཀའ་སྤྱད་དང༌། །དྲག་ལ་
རྒྱུན་མི་འཆད་པའི་བརྩོན་འགྲུས་ཀྱིས། །བླ་མའི་མན་ངག་ཚུལ་བཞིན་སྒྲུབ་པ་
ཡིས། །ལུང་དང་རྟོགས་པའི་ཆུ་ཀླུང་རབ་བརྡོལ་བས། །བླ་མའི་ཐུགས་ཀྱི་ཆུ་
གཏེར་འགེངས་པར་ཤོག །དེང་དུས་ཕལ་ཆེར་གང་གི་སྐྱོན་ཡོན་རྣམས། །
ལེགས་པར་འབྱེད་པའི་བློ་མིག་རབ་ལྡོངས་པས། །གང་ལ་ཐོགས་པའི་མིང་
སྙན་རྣ་བ་ཡིས། །ཐོས་པ་ཙམ་གྱི་རྗེས་སུ་ཡིད་རྟོན་པའི། །དད་དང་དོན་གཉེར་
ཅན་གྱི་ལོངས་བ་མང་། །རྣམ་པར་དཔྱོད་པའི་མིག་ཅན་ཕལ་ཆེར་ཡང་། །ཕྲག་
དོག་གདོན་གྱིས་སེམས་ལ་རང་དབང་མེད། །ཆོས་དང་ཆོས་སྨྲ་རིས་སུ་མ་
བཅད་པར། །ཅིག་ཅར་སྤོང་བའི་སྨྱོན་པས་ཕྱོགས་ཀུན་ཁྱབ། །དེས་ན་བདག་
གི་ངལ་བ་འབྲས་བུ་ཆུང་། །འོན་ཀྱང་བླ་མའི་མན་ངག་ཐོབ་པ་རྣམས།།ཁ་
ཆེམས་རླུང་ལ་བསྐུར་བའི་འཕྲིན་ཡིག་འདི། །བློ་ལྡན་གཟུར་གནས་འགའ་ཡི་
ཕྱག་བརྒྱུད་དེ། །ཐོས་བསམ་བསྒོམ་པས་མི་ཤ་ལྡོན་པར་ཤོག །དེའི་ཚེ་ཆོས་
འདིའི་སྒོས་ཀྱི་སྲུང་མའི་གཙོ། །ཕྱག་དྲུག་མགོན་དང་དམ་ཅན་ཆོས་ཀྱི་རྒྱལ།།
རྒྱལ་པོ་ཆེན་པོ་རྣམ་ཐོས་སྲས་རྣམས་ཀྱིས། །གཡེལ་བ་མེད་པར་རྟག་ཏུ་
297

མཛད་པ་པོ། བྱ་བྲལ་རྒྱལ་རོང་དགེ་བཤེས་ཚུལ་ཁྲིམས་ཉི་མ།
གྲོགས་མཛོད་ཅིག།གཞན་ཡང་རྒྱལ་དང་རྒྱལ་སྲས་གང་གིས་ཀྱང་། །འདུལ་
བའི་སྤྱོད་ཡུལ་མ་གྱུར་འདུལ་དཀའ་ཡང༌། །བདག་གི་ལེགས་བཤད་འདི་ཡི་
སྤྱོད་ཡུལ་དུ། །གྱུར་ནས་ཇི་ཞིག་ལྟར་སྟེས་འདུལ་བར་ཤོག །གལ་ཏེ་འགའ་
ཞིག་གང་ཟག་སྐྱོན་གྱིས་འདིར། །ཕྲལ་དུ་ཡིད་མི་བདེའམ་འཁྲུགས་གྱུར་
ཀྱང་། །དམ་ཆོས་སྤོང་བའི་སྡིག་ཏུ་མི་འགྱུར་བར། །སླད་ནས་ཕན་ཞིང་བདེ་
བའི་རྒྱུར་གྱུར་ཅིག།
ཅེས་ཕྱག་ཆེན་གྱི་ཁྲིད་དམིགས་སྐྱོང་ཚུལ་དང་དེའི་སྔོན་འགྲོ་ཐུན་
མོང་མིན་པའི་བླ་མའི་རྣལ་འབྱོར་གྱི་འཁྲིད་དམིགས་སྐྱོང་ཚུལ་མན་ངག་
ཞལ་ཤེས་དང་བཅས་པའི་ཁ་ཆེམས་རླུང་ལ་བསྐུར་བའི་འཕྲིན་ཡིག་ཅེས་བྱ་
བ་འདི་ནི། མཁས་བཙུན་བཟང་གསུམ་གྱི་ཡོན་ཏན་ཐམས་ཅད་ཕན་ཚུན་
འགྲན་པ་བཞིན་དུ་དར་བའི་དཔལ་ལྡན་བླ་མ་དམ་པ་རྗེ་བཙུན་ཡེ་ཤེས་
བསྟན་འཛིན་དཔལ་བཟང་པོའི་ཞལ་སྔ་ནས་གདམས་པ་འདི་གཉིས་ཀྱི་
བཀའ་དྲིན་ལེགས་པར་མནོས་པའི་བྱ་བྲལ་ཚུལ་ཁྲིམས་ཉི་མས་དགའ་ལྡན་
བློ་འཕེལ་རི་ཁྲོད་དུ་སྦྱར་བའོ། །
འདིས་ཀྱང་རྗེ་བླ་མའི་སྙན་བརྒྱུད་ཀྱི་གདམས་པའི་མེ་རོ་སློང་བར་གྱུར་
ཅིག།།། སརྦ་མངྒ་ལཾ།།
298

ཨ
དྡྷནཱ༠Ę
© ཏབྷཱུསམནྟབུ ཏརཱུ
པིཎཱི
ནམཿ
། un
༅ H/
131
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།

ཟབ་རྒྱས་གཙུག་ལག་དེབ་ཕྲེང་བཅུ་དྲུག་པ།
རིན་གོང་། ༣༢
ISBN978-988-8675-57-9
ETE .
9789888675579ll>

